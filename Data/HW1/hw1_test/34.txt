

לפתן (בלועזית קומפוט) הוא תבשיל מתוק של פירות או חלקים מהם (כמו תפוחים ,אגסים, דובדבנים, תותים, שזיפים) וסוכר, לרוב הוא נוזלי יותר מריבות, ג'לי או קונפיטורות. לפתנים יכולים להכיל גם תבלינים ופירות יבשים.

בפולין ורוסיה לפתן הוא משקה מסורתי. בשנות ה-80, 60% מהמשקאות שנשתו בבתים היו לפתנים או תבשילים ביתיים מסוגם. היום הכמות ירדה ל-30%. בחלק מהבתים תה עם לימון הפך לתחליף ללפתן (בחלק מהמדינות במזרח אירופה, שותים תה לא רק אחרי ארוחה, אלא ביחד עם המזון). לרוב לא ימצא קומפוט במסעדה פולנית ממוצעת, והוא נפוץ יותר במסעדות רוסיות קטנות. בפולין, לפתן ותה החליפו את מוצרי מיצי הפירות.

בתקופת הצנע בישראל, בשל המחסור בפירות הוכנו לפתנים מירקות כגון קישוא וגזר.

ראו גם
* סלט פירות

קישורים חיצוניים
* רני בן אברהם,, ynet, 26.8.2010




דימום פנימי הוא דימום המתרחש בתוך הגוף. הדימום מכונה לעתים שטף דם פנימי. שטף דם או דימום מוגדרים כיציאת הדם מכלי הדם.

דימום פנימי עשוי להיגרם כתוצאה מפגיעות שונות במערכות הגוף ובעיקר טראומה לאברי הגוף (פגיעה על ידי גורם חיצוני), לחץ דם גבוה (המחולל קרע בכלי הדם), תאוטה קיצונית המתרחשת בתאונת דרכים (הגורמת לקרע באיברי הגוף) וגם פגיעה של הדף כתוצאה מפיצוץ הגורם לקרעים באברי הגוף הפנימיים. 
דימום פנימי הוא מצב חירום רפואי אשר עלול לגרום למוות בהיעדר טיפול מיידי. רמת הפגיעה נקבעת על פי כמות הדם שיוצא מכלי הדם. הגוף מתגבר על דימומים פנימיים בקנה מידה קטן באמצעות יכולת הדם להיקרש.

מקרה שכיח של דימום פנימי בקנה מידה קטן הוא חבורה (Ecchymosis) הנגרמת בדרך כלל כתוצאה מ"מכה יבשה": דם מתפשט מתחת לעור וגורם ל"סימן כחול". מצב זה מוגדר כהמטומה.

סכנות הדימום
* הדם יכול לגרום ללחץ איברים ולהוביל לפגיעה בפעילותם. 
* אובדן הדם עלול להכניס את הנפגע למצב של הלם.

אבחנה וטיפול
אין אפשרות לאבחן דימום פנימי ללא בדיקה רפואית מדוקדקת, אך חשד לדימום שכזה ייקבע על פי נסיבות הפגיעה ובעיקר על פי סימני ההלם המתפתחים בנפגע כשהוא מאבד כמות גדולה של דם. דרך נוספת המעוררת חשד לדימום היא על פי סימנים שנראים בפגיעה מקומית כמו בטן קשה בדימום בטני או עליית לחץ דם כתוצאה מדימום בקופסית הגולגולת.
הטיפול יכלול את החזרת הנוזלים לנפגע (דם או נוזלים קריסטולאידים) ועצירת הדימום על ידי התערבות כירורגית. בדימום פנימי אי אפשר לטפל בשטח.


 
 
 
 
 




טוניק ויליאמס-דרלינג (באנגלית: Tonique Williams-Darling, נולדה ב-17 בינואר 1976) היא אתלטית מבהאמה אלופה אולימפית ואלופת עולם בריצת 400 מטר.

ביוגרפיה
ויליאמס נולדה בנסאו. היא למדה במכללת קרוליינה הצפונית, לשם עברה מבית ספר מור לעסקים ב-1999.

באולימפיאדת סידני (2000) סיימה ויליאמס  במקום ה-46 בתוצאה של 53.43 שניות.

באליפות העולם באתלטיקה שנערכה בפריז, צרפת בשנת 2003 סיימה ויליאמס במקום החמישי בריצת 400 מטר בתוצאה של 50.38 שניות, המנצחת הייתה אנה גווארה ממקסיקו (48.89 שניות).  

הצלחתה הבינלאומית הראשונה של ויליאמס הייתה זכייתה במדליית ארד באליפות העולם באתלטיקה באולם שנערכה בבודפשט, הונגריה בשנת 2004 בריצת 400 מטר בתוצאה של 50.87 שניות.. 

אותה  שנה זכתה ויליאמס בכל ששת התחרויות בליגת הזהב בריצת 400 מטר, כמו כריסטיאן אולסון משבדיה (קפיצה משולשת) ושניהם התחלקו בפרס מליון דולר (כל אחד מהם קיבל 500,000 דולר). במפגש שנערך ברומא, היא שברה את שיאה של גווארה בליגת הזהב בריצת 400 מטר וקבעה תוצאה של 49.25 שניות. בהמשך היא שיפרה פעמיים את התוצאה וקבעה שיא אישי חדש של 49.07 שניות בתחרות שנערכה בברלין.

באולימפיאדת אתונה (2004) זכתה ויליאמס במדליית זהב בריצת 400 מטר בתוצאה של 49.41 שניות, לפני גווארה (49.56 ששניות) ונטליה אנטיוך מרוסיה (49.89 שניות). 

באליפות העולם באתלטיקה שנערכה בהלסינקי, פינלנד בשנת 2005 זכתה ויליאמס במדליית זהב בריצת 400 מטר בתוצאה של 49.55 שניות, לפני סניה ריצ'רדס מארצות הברית (49.74 שניות) וגווארה (49.81 שניות).

בתחרויות האתלטיקה של משחקי חבר העמים שנערכו במלבורן, אוסטרליה  בשנת 2006 זכתה ויליאמס במדליית כסף בריצת 400 מטר בתוצאה של 50.76 שניות, אחרי כריסטין אוהורוגו מאנגליה (50.28 שניות).
 
ויליאמס נשואה לאתלט דניס דרלינג.

קישורים חיצוניים
*
*
*


 
 




אַיילִיַה אֶאוּדוֹקִיה (Aelia Eudocia; בערך 401 - 20 באוקטובר 460) הייתה אשתו של קיסר ביזנטיון תאודוסיוס השני. 

אייליה אאודוקיה נולדה באתונה, בת לסופיסט לאונטיוס, ממנו קיבלה הכשרה בספרות וברטוריקה. לפי הסיפור המסורתי שמספרים יואנס מללס ואחרים, נגזלה ממנה ירושתה הקטנה על–ידי אחיה החמדנים והיא חיפשה מפלט בחצר בקונסטנטינופול. הישגיה משכו את תשומת לבה של אחות תאודוסיוס, פולכריה, שהפכה אותה לאחת ממלוותיה והכינה אותה לתפקיד אשת הקיסר.

אחרי שנטבלה והמירה את שמה המקורי אתנאיס באייליה ליקיניה אאודוקיה נישאה ב-7 ביוני 421 לתאודוסיוס. שנתיים מאוחר יותר, אחרי שילדה את בתה ליקיניה אאודוקסיה, היא זכתה לתואר אוגוסטה. הקיסרית החדשה גמלה לאחיה בכך שמינתה את ולריוס לקונסול ולאחר מכן מושל תראקיה ואת האחר, גסיוס, לפרפקט של איליריה. 

היסטוריונים בני הזמן כמו סוקרטס סכולסטיקוס מאשרים רבים מפרטים אלו, אך אינם מזכירים את השתתפותה של פולכריה בנישואיה של אאודוקיה לאחיה. תיאור עניינים זה הופך את פעולותיה של אאודוקיה למובנות יותר, כמו למשל ביחס להשפעתה הרבה בחצר להגנת הפגניזם והיהדות. 

אחרי שבתה ליקיניה אאודוקסיה נישאה לקיסר ולנטיניאנוס השלישי בשנת 437 חשה אאודוקיה ככל הנראה בדידות ובין השנים 438-439 ערכה מסע עליה לרגל לירושלים והביאה עמה חזרה מספר שרידים קדושים, בהם שלשלאות שלפי האמונה הנוצרית היו השלשלאות בהן נכבל פטרוס. את השלשלאות האלו נתנה במתנה לבתה, אוודוקסיאנה וזו בנתה לכבודם בזיליקה שכיום נקראת סן פייטרו אין וינקולי. במהלך המסע עברה אייליה אאודוקיה באנטיוכיה, שם דיברה בפני הסנט כשהיא מכריזה בלשונו של הומרוס "גאה אני שאני מדמכם ובשרכם", הצהרה שעוררה אהדה רבה לה ולפעולותיה. 

עם שובה לקונסטנטינופול, נפגע מעמדה שם, ככל הנראה בגלל שילוב של העוינות כלפי האהדה שהפגינה לאמונות ההלניות הפגאניות שעוררו עוינות מצד פולכריה, תמיכתה בפרפקט האהוד סירוס מפנופוליס, מזימותיו של הסריס השאפתן כריספיוס זסטומס וככל הנראה גם פרשת אהבים שלה עם פאולינוס, צעיר יפה תואר ששימש שר המשרות.

כריספיוס הצליח להסית תחילה את אאודוקיה כנגד פולכריה, ולאחר מכן את הקיסר חלש האופי כנגד רעייתו. פאולינוס סולק ממשרתו והוצא להורג (כנראה בשנת 444) ואאודוקיה, שמצבה היה רעוע במיוחד בחצר, ביקשה לפרוש לירושלים בשנת 443. פעילותה הנמרצת שם הובילה את הקיסר לשלוח את סטורנינוס, מפקד המשמר שלו, להתחקות אחר פעולותיה שם. סטורנינוס רצח שניים ממלוויה, פעולה שבעקבותיה נרצח בעצמו, ככל הנראה בהוראת אאודוקיה. בעקבות זאת צומצם מאוד היקף הפמליה שעמדה לרשותה בירושלים. 

למרות זאת, היא המשיכה ליהנות מהשפעה רבה. היא טרחה להפחית את רדיפת היהודים בירושלים, צעד שנקטה למרות שהיה רחוק מלהיות פופולרי בין הנוצרים בעיר. למרות שהייתה מעורבת במרידה של המונופיזיטים בסוריה בשנת 453 היא התפייסה בסופו של דבר עם פולכריה והושבה לחיק הכנסייה האורתודוקסית. פועלה החשוב ביותר של אאודוקיה בירושלים היה בניית חומה לעיר, לאחר שעמדה פרוזה במשך מאות שנים, מאז חורבן ירושלים בשנת 70 לספירה. מקובל כי המוטיבציה של אאודוקיה לבניית החומה נבעה מהפסוק:  (תהילים פרק נ"א), שכן משמעות שמה היווני, אאודוקיה, הוא "המיטיבה". חומה זו החזיקה מעמד במשך מאות שנים, וחרבה רק ברעידת אדמה בשנת 1033.

בין עבודותיה היו גרסה מחודשת של שמונת הספרים הראשונים בתנ"ך (octateuch) במשקל הומרי, גרסה מחודשת של ספרי דניאל וזכריה, פואמה של קיפריאנוס וסיפור ניצחונות בעלה בפרס. 

אאודוקיה נפטרה בירושלים ב-20 באוקטובר 460, אחרי שהקדישה את שנותיה האחרונות לכתיבה ספרותית. 





האדמו"ר מקאפוסט, רבי יהודא לייב שניאורסון (1808 - 1866) (המהרי"ל מקאפוסט) הוא בנו של הצמח צדק, רבי מנחם מענדל שניאורסון, שהיה האדמו"ר השלישי של חב"ד.

חייו
נולד בשנת תקס"ח (1808). הוא היה בנו השני של ה'צמח צדק'. אבי סבו, רבי שניאור זלמן מליאדי, מייסד חסידות חב"ד ובעל התניא היה הסנדק שלו. מילדותו התקשר לסבו, רבי דוב בר שניאורסון (שכונה "אדמו"ר האמצעי"), ולמד אצלו. סבו חיבב אותו מאד, נהג להמתין לו לאמירת מאמרי חסידות והיה מכנה אותו "מיין סטענדער" (=הסטענדר שלי), כי היה נשען עליו כשהיה אומר חסידות. 

בי"ד חשון תקפ"ה (1824) נשא לאשה את בתו של החסיד ר' שלמה פריידעס משקלוב, מגדולי חסידי חב"ד. חודשיים לאחר פטירת אביו הצמח צדק, התיישב בעיר קאפוסט, והחל לנהוג שם בנשיאות. מהרי"ל היה הבן המבוגר ביותר שהסכים לנהוג באדמור"ות ואף בחיי אביו נהג באדמור"ות, ואף הכיר את בעל התניא, ולכן נהרו אליו מרבית החסידים. עם זאת, בית דין שהוקם כדי לדון בשאלת יורשו של ה"צמח צדק", פסק כי המהר"ש, רבי שמואל שניאורסון הוא זה שאמור למלא את מקום אביו.

בשמחת תורה תרכ"ז (1866) חלה, ונפטר ביום ג' חשון באותה שנה. נקבר בעיר קאפוסט. את מקומו מילא בנו, רבי שלמה זלמן שניאורסון בעל ה"מגן אבות" מקאפוסט.

קישורים חיצוניים
*.
* באתר "MyTzadik" 


 

אילי גורליצקי (נולד ב-14 ביולי 1939) הוא שחקן וזמר ישראלי, חבר בסגל השחקנים של התיאטרון הקאמרי. גורליצקי התפרסם במיוחד בתפקידו במחזמר "שלמה המלך ושלמי הסנדלר", לצדם של יונה עטרי ורחל אטאס. גורליצקי עוסק גם בפילוסופיה, וכתב שני ספרי פילוסופיה.

חייו
גורליצקי החל את הקריירה שלו בשנת 1957, בלהקת פיקוד המרכז, כסולן ביצע את השירים "חמסינים במשלט" ו"הזקנקן". לאחר שהשתחרר מהצבא, הצטרף לתיאטרון הקאמרי ונחשב לאחד מהבולטים שבשחקניו הצעירים. גורליצקי שיחק במספר הצגות של התיאטרון בסוף שנות החמישים ותחילת שנות השישים, כמו "הלילה ה-12" של שייקספיר ו"כנרת כנרת" של נתן אלתרמן. באותה תקופה היה נשוי לשחקנית גילה אלמגור.

בשנת 1964 העלה הקאמרי את המחזמר "שלמה המלך ושלמי הסנדלר" שזכה להצלחה גדולה והפך את שחקניו הראשיים לחביבי הקהל. בעקבות הצלחת המחזמר, העלו עטרי וגורליצקי את המופע "שוק המציאות" ב-1965 שהיה מבוסס על שירים של נתן אלתרמן שהולחנו בידי סשה ארגוב, משה וילנסקי ודובי זלצר. המחזמר הוליד ביצועים מצליחים לשיריו של אלתרמן, כגון: "לימון וצלחת" ו"בכל זאת יש בה משהו". בשנת 1967 השתתף בסרטו עטור השבחים של אורי זהר, שלושה ימים וילד. מאז הופיע גורליצקי בכמה מופעי ריוויו שזכו להצלחה רבה, כמו "זהו בידור" שכלל שירים ממחזות זמר מפורסמים. בשנת 1981 השתתף במחזמר ברנשים וחלומות אשר כלל אף הוא שירי מחזות זמר שונים והופיעו בו גם ירדנה ארזי, ששי קשת, שולה חן, חנה לסלאו, עירית ענבי ואחרים.

כאשר הוקם ארגון אמ"י בתחילת שנות השמונים, מונה גורליצקי למנהלו הראשון. כיום הוא מנהל את חברת "אשכולות" האחראית על חלוקת תמלוגים לאמנים מבצעים שהוקמה ביוזמת גורליצקי וששי קשת (שאתו שיתף גורליצקי פעולה גם בתחום האומנותי). 

בשנות השמונים הנחה בטלוויזיה את סדרת התוכניות "מדע פופולרי".

גורליצקי דיבב את דמותו של קא הנחש בסרט "ספר הג'ונגל" וסרט ההמשך. 

גורליצקי הוא חובב פילוסופיה, ועוסק הרבה באלוהות וקבלה. בשנת 2002 כתב את הספר "הסוד הכמוס" (הוצאת ידיעות אחרונות), שעוסק במפגש של שני פילוסופים דגולים מהמאה ה-12: הרמב"ם היהודי ואבן רשד המוסלמי. הם משוחחים ביניהם על האדם, החברה, על עניינים אלוהיים, על היהדות, האסלאם ועוד. 

בשנת 2006 יצא ספרו השני של גורליצקי - "טהירו" (הוצאת ידיעות אחרונות), שעוסק במהלכיו של שבתי צבי והתנועה המשיחית שהקים במאה ה-17.

בשנת 2009, כשהוא בן 70, השתתף גורליצקי בשני מופעים בשם "שגעון המוזיקה", מופעי שחזור של המחזמר שלמה המלך ושלמי הסנדלר, לצידה של יונה עטרי ודפנה ארמוני ובהשתתפות התזמורת הסימפונית חיפה והמקהלה הקאמרית של טבעון.

הוריו שהיו קומוניסטים אדוקים, קראו לו אילי על שם שליטה הראשון של ברית המועצות, ולדימיר איליץ' לנין.

קישורים חיצוניים
*
*
* ראיון עם אילי גורליצקי בעיתון "הארץ" לרגל צאת ספרו "טהירו"
* אלי אשד,, סקירה על הספר "טהירו"
* 



רושטו רצ'בר (נולד ב-10 במאי 1973 באנטליה, טורקיה) הוא שוער קבוצת הכדורגל בשיקטש ונבחרת טורקיה.

רושטו הפך להיות השוער הראשון של נבחרת טורקיה כבר ב-1994. ביורו 1996 שיחק עם הנבחרת אבל שיא הצלחתו הייתה במונדיאל 2002 שם הגיע עם טורקיה עד למקום השלישי. אחרי המונדיאל עבר לברצלונה.
רושטו מיעט לשחק בברצלונה וחזר לשחק בפנרבחצ'ה, קבוצתו הקודמת,אך לאחר כשלוש עונות עבר ב-2007 לבשיקטש הטורקית.
ביורו 2008, שיחק רושטו ברבע הגמר נגד נבחרת קרואטיה לאחר הרחקתו של השוער הראשון וולקן דמירל במשחק האחרון בשלב הבתים. הוא סייע לנבחרתו להעפיל לחצי הגמר, לאחר שעצר את הפנדל האחרון בדו-קרב הפנדלים נגד קרואטיה.






פּוּלְכֶרִיָה (pulcheria, 19 בינואר 399 - 453) הייתה בתם של קיסר ביזנטיון ארקדיוס ואאליה אאודוקסיה. 

פולכריה הייתה אחותו הגדולה של תאודוסיוס השני והחזיקה בעוצמה רבה כאשר הוכתר לקיסר בעודו ילד בשנת 408, אחרי מות ארקדיוס. היא נטלה את שבועת הבתולים, כדי להימנע ממצב בו ייכפו עליה נישואים, ונטתה להסתמך על תמיכת הקצינים הגרמאנים השונים שמינתה, כמו אספר האלאני. בשנת 416 היה תאודוסיוס מסוגל לשלוט בעצמו, אך פולכריה שימרה עמדת השפעה חזקה, בין השאר משום שהוכתרה בעצמה לקיסרית בשנת 414. 

באותה שנה גרמה לתאודוסיוס לסלק את כל הפגנים מהשירות הציבורי באימפריה. היא הייתה נוצרית אדוקה ותחת השפעתה הפכו גם תאודוסיוס ואשתו אאליה אאודוקיה (שהייתה פגנית) לנוצרים אדוקים. 

בשנת 421 הכריז תאודוסיוס מלחמה על פרס בהשפעת פולכריה, ככל הנראה משום שהפרסים רדפו נוצרים. פולכריה לא התנגדה לאריאניזם, שהייתה אמונתם של השבטים הגרמאנים. תאודוסיוס תמך בתחילה בפטריארך נסטוריוס, אך פולכריה, בעזרת הארכיבישוף קיריליוס מאלכסנדריה שכנעה אותו לשוב לאמונה האורתודוקסית ונסטוריוס הוגלה בשנת 435. פולכריה גם שכנעה את אחיה להגלות את היהודים ולהחריב את בתי הכנסת שלהם בקונסטנטינופול. 

בשנת 441 הצליח הסריס כריספיוס זסטומס, שקודם לכן הצליח לסלק את הפרפקט האהוד סירוס מפנופוליס ואת אאליה אאודוקיה, אשת הקיסר, לשכנע את תאודוסיוס לסלק את פולכריה והשתלט במידה רבה על הקיסר. נטען, ויש מן הסתם ממש בטענה, שתאודוסיוס נהג בשנים אלו לחתום על צווים קיסריים בלי לקרוא אותם. 

פולכריה עברה לחיות בשולי העיר קונסטנטינופול כנזירה. מספר חודשים לפני מותו של תאודוסיוס סר חינו של כריספיוס ופולכריה שבה והפכה גורם מרכזי בחצר הקיסרית. לפני מותו של תאודוסיוס בשנת 450 אורגן על ערש דווי הסדר להמשך שלטון שושלת תאודוסיוס באמצעות נישואים בינה לבין הגנרל הגרמאני פלביוס מרקיאנוס. הנישואים אורגנו בהסכמה שהגנרל יכבד את שבועת הבתולים של פולכריה בת ה-51. פעולתם הראשונה של הקיסר החדש ופולכריה הייתה להורות על הוצאתו להורג של כריספיוס באופן מבזה לפני שערי העיר. 

בשנת 451 סייעה פולכריה לארגן את ועידת כלקדון לגינוי הנסטוריאניזם. הוועידה גם גינתה את החלטות סינוד רובר משנת 449 שתמכו במינות המונופיזיטית ובנזיר המונופיזיטי אוטיכס, שהודח והוגלה בהחלטת הוועידה. בכלקדון הכריזה פולכריה על פלביאנוס מקונסטנטינופול כמרטיר, אחרי שהודח בסינוד רובר והומת בידי תומכי אוטיכס. 

פולכריה מתה ביולי 453, כשהיא מותירה את כל רכושה לכנסייה. 

הערות שוליים


 

פרנק מוחמד סינקלייר (אנגלית: Frank Mohammed Sinclair; נולד ב-3 בדצמבר 1971 בלונדון) הוא כדורגלן ג'מייקני המשחק ברקסהאם מהקונפרנס נשיונל.

הוא החל את הקריירה שלו בצ'לסי בשנת 1990. לאחר מכן שיחק בווסט ברומיץ' אלביון ובלסטר סיטי. בנבחרת ג'מייקה הופיע ב-28 משחקים, כולל במונדיאל 1998.

קישורים חיצוניים



 

אדאולה (אדה) פיטר אולווטוין אקיניבי (באנגלית: Adeola (Ade) Peter Oluwatoyin Akinbiyi; נולד ב-10 באוקטובר 1974) הוא כדורגלן אנגלי-ניגרי.

אקיניבי הוא יליד רובע האקני בלונדון. הוא שיחק עם קבוצת לסטר סיטי בפרמייר ליג ועם ברנלי בליגת המשנה הראשונה. אקיניבי מייצג את נבחרת ניגריה למרות שנולד באנגליה.

קישורים חיצוניים
* באתר Soccerbase


 
 
 
 

קונסטנטין פרזאן (1861 - 1943) היה איש צבא אשר שימש כגנרל וראש המטה של הצבא הרומני במלחמת העולם הראשונה.

פרזאן שירת כמפקד הארמיה הרביעית במלחמת העולם הראשונה, ולאחר מכן כראש המטה. לאחר אימונים בבוקרשט וצרפת שירת קונסטנטין במטה הכללי וב־1880 קיבל את המינוי.

לאחר שרומניה הכריזה על מעבר לצד בעלות הברית תוך זניחת הנייטרליות שלה באוגוסט 1916, פרזאן קיבל את הפיקוד על הארמיה הרביעית אשר חצתה את הרי הקרפטים  אל תוך טרנסילבניה. הם נתקלו בהתנגדות עיקשת של הארמיה הראשונה של הצבא האוסטרו-הונגרי, התנגדות אשר בעקבותיה אולץ צבאו של פרזאן לשגת חזרה אל הקרפטים.
ב־1916 התמנה לראש המטה הכללי על ידי מלך רומניה פרדיננד.

לאחר כיבוש טרנסילבניה, ב־1920 פרש פרזאן מהשרות הצבאי.

בעקבות המשבר פוליטי ב־1930 עקב חזרתו של מלך רומניה קרול השני התבקש פרזאן לחזור לצבא ומונה לדרגת מרשל (יחד עם יריבו אלכסנדרו אוורסקו) והתבקש להקים ממשלה ללא זהות מפלגתית אך ללא הצלחה, זמן קצר לאחר מכן פרש אך היה רשום ברשימות הצבא עד 1943.

כרונולוגיה צבאית
* 1916 מפקד הארמיה הרביעית.
* 1916-1920 רמטכ"ל.
* 1939-1943 עדיין בצבא, אך ללא תפקיד. 

עיטורים
* Mihai Viteazu Order דרגה שלישית - על השתתפות במערכה של 1916 עבור גבורה ודבקות במשימה.
* Mihai Viteazu Order דרגה שנייה - 1917 בעת שפיקד על המפקדה הכללית של הצבא הרומני.
* Mihai Viteazu Order דרגה ראשונה - לאחר שהוביל את צבאו למלחמה בבסרביה, בוקובינה וטרנסילבניה. 




סאול קי יון (נולד ב-8 בינואר 1979 בדרום קוריאה) הוא חלוץ קבוצת הכדורגל האנגלית פולהאם ונבחרת דרום קוריאה.

סאול קי יון שיחק בקבוצת אנדרלכט הבלגית עד שנת 2004 ואז עבר לוולבס. לאחר מכן שיחק ברדינג וב-2007 עבר לפולהאם.

עם נבחרת דרום קוריאה שיחק במונדיאל 2002 והגיע איתה עד למקום הרביעי. שערו המפורסם ביותר היה נגד נבחרת איטליה במשחק בו דרום קוריאה ניצחה את איטליה ועלתה לחצי הגמר.


 


שְׁטְרוּדְל (בעברית: כְּרוּכִית; מגרמנית: Strudel) הוא סוג של מאפה מרכז-אירופי, שמקורו ב, ומכאן כינויו המקובל "שטרודל וינאי". מקור המילה הוא כנראה מגרמנית עתיקה, שבה פירוש המילה "שטרודל" הוא "מערבולת".

הסוגים הנודעים ביותר הם שטרודל תפוחי עץ (Apfelstrudel), טופפן-שטרודל (טופפן היא סוג של גבינת שמנת עשירה) ושטרודל דובדבנים חמוצים (Weichselstrudel). יש גם שטרודלים מלוחים המכילים מילוי של תרד, כרוב כבוש וכדומה. 

שטרודל וינאי
בצק השטרודל הווינאי גמיש מאוד. מכינים אותו מקמח בעל ריכוז גבוה של גלוטן, עם מעט מאוד שומן ובלי סוכר. לשם קבלת בצק דק מאוד, מניחים אותו על גבי סדין ומותחים אותו לעלה דקיק בעזרת גבות כפות הידיים בלבד בכיוון מן המרכז והחוצה, בתהליך הדורש זמן רב. לאחר מכן ממולא הבצק במלית תפוחים שמניחים עליו רק לאחר סחיטה והידוק קפדניים, כשמתחתיה שכבה של פירורי לחם לשם ספיגת הנוזלים. השטרודל מגולגל בזהירות תוך משיכתו של הסדין, הידוק והימנעות מקריעתו של הבצק, ולאחר מכן קצוותיו נתחבים אל בין השטרודל לתבנית. השטרודל מועבר בזהירות אל התבנית, מהודק שוב ונמרח בקפידה בחמאה או במרגרינה מומסת. הוא נאפה בתנור בחום של 200–240 מעלות צלזיוס, בתלות בכמות המלית (ככל שכמות המלית גבוהה יותר, החום יהיה נמוך יותר), ובמשך זמן של 45–60 דקות. לאחר האפייה ניתן לפזר על השטרודל אבקת סוכר.

מאפה השטרודל האוסטרי המסורתי שונה מהשטרודל המוגש בשאר העולם, שלעתים קרובות עשוי בצק פילו או בצק עלים. מקור נוסף של השטרודל הוא המאפים היווניים והמזרח-תיכוניים.

השם העברי
בשל דמיונו של התו "@" לשטרודל (במבט מהצד), נהוג לכנותו בשם "שטרודל". האקדמיה ללשון העברית פעלה לפי המקובל בציבור וקבעה שהמילה "כרוכית", שאותה ייעדה כתחליף עברי למילה "שטרודל" (עוגה), תשמש כתחליף עברי גם לשמו של התו "@". המילה "כרוכית", על שתי משמעויותיה, טרם נקלטה בציבור. בצק שטרודל נקרא גם "בצק מתוח באוויר".

קישורים חיצוניים

 באתר "על השולחן"
* רוני ונציה,, באתר ynet


אַבְרֵךְ הוא כינוי מקובל בעולם הישיבות (הן החרדי והן הציוני דתי) לצעיר בשנים הראשונות אחרי חתונתו, אשר מקדיש חלק ניכר מיומו ללימוד תורה בישיבה או בכולל.

מקור השם
בספר בראשית (מא, לט-מה) מסופר כי פרעה התרשם מחכמתו של יוסף, לאחר שזה הצליח לפתור את חלומו. על פי הכתוב, פרעה מינה אותו למשנה למלך והוא זכה לכינוי "אברך", כינוי יחידאי הקשור ככל הנראה למעמד המלכותי שקיבל:

במקביל לפירושים שניתנו למונח זה על דרך הפשט, בבראשית רבה (פרשה צ', ג) מצוי פירוש על דרך הדרש הרואה במילה זו הלחם: , כלומר: בחכמתו הוא כאב (איש בוגר וזקן) ומצד גילו הוא רך בשנים (צעיר), ובניגוד למצופה כבר בגיל צעיר יחסית יש בו חכמה כשל איש מבוגר.

מעמד האברכים
מתקופת חז"ל ואילך נחשב מעמדם של תלמידי חכמים לגבוה במיוחד בחברה היהודית עד שנאמר כי "אפילו ממזר תלמיד חכם וכוהן גדול עם הארץ, ממזר תלמיד חכם קודם לכוהן גדול עם הארץ" (תלמוד ירושלמי הוריות פ"ג מח ע"ג). בעת החדשה, לומד שהתבלט מנעוריו בחריפות שכלו וזיכרונו ובכוח לימודו כונה "עילוי" ונחשב ל"שידוך" הרצוי ביותר, גם אם משפחתו הייתה ענייה.

לימוד ופרנסה

על אף המעמד הגבוה של קהילת הלומדים, עיסוק בלעדי בלימוד תורה לא היה מקובל כתופעה רווחת ובמספר מקומות בתלמוד מופיע גינוי לאנשים שאינם מתפרנסים מיגיע כפם. במסכת ברכות אף טוען רבי חייא כי "גדול הנהנה מיגיע כפיו יותר מירא שמיים" (תלמוד בבלי, ברכות ח' א'). גם בדברי הרמב"ם מופיעים דברי ביקורת על תלמידי חכמים שאינם מתפרנסים מיגיע כפיהם. המובחרים שבתלמידי החכמים המשיכו לעתים במסלול תורני של רבנות, דיינות או הוראה אך עד המאה ה-20, מרבית האברכים פרנסו את משפחתם ונאלצו לחלק את זמנם בין לימוד תורה לעבודה. חריגים מעטים לכך היו אברכים בקהילות לומדים קטנות ובישיבות אשר נתמכו במידה כזו או אחרת על ידי תורמים חיצוניים. 

במאות ה-19 וה-20 החל גידול בשיעורם של בחורי ישיבה ואברכים אשר מקדישים את כל זמנם ללימוד התורה, ומסתמכים בכך על פסיקה עדכנית. שינוי דמוגרפי חשוב אשר נוצר בעקבות עליית שיעור האברכים שאינם עובדים הוא גידול בשיעור הנשים היוצאות לעבודה.

בישראל
בישראל של ראשית המאה ה-21 מצויים אברכים הן במגזר החרדי והן בישיבות הציוניות, כאשר בישיבות החרדיות גבוה יותר שיעורם של האברכים שאינם עובדים כלל לפרנסתם. הבדל נוסף בין שני סוגי האברכים נוגע לסוגיית חובת השירות בצה"ל. מרבית האברכים בישיבות הציוניות שירתו שירות פעיל קודם נישואיהם או אחריהם (בדרך כלל קצר מזה של חייל רגיל בשירות סדיר). במגזר החרדי, לעומת זאת, מרבית האברכים דוחים את שירותם באמצעות הסדר "תורתו אומנותו" ובשלב מאוחר יותר זוכים לפטור מלא.

קישורים חיצוניים

* 
* 

הערות שוליים



רב נגד יצחק טהור טאיטו (נולד ב-1941) הוא נגד המשמעת של בה"ד 1 מאז 1968.

טאיטו נולד בתוניסיה ועלה לישראל בגיל 8. הוא התגייס לצה"ל ב-1959 ושירת בנח"ל, שם היה מפקד כיתה, סמל, ורב-סמל פלוגתי. ב-1963 עבר לבה"ד 1 שהיה באותם הימים בבסיס סירקין ושימש שם כרב-סמל פלוגתי וסגנו של הרס"ר שלמה ישראלי. בחודש מאי 1968, עבר הבסיס למיקומו הנוכחי ליד מצפה רמון, ועם סיום הקורס ביוני אותה שנה הפך טאיטו לרס"ר הבסיס ולמפקד המחנה, ומאז הוא משמש בתפקיד ברציפות.

רנ"ג טאיטו נודע בכך שהוא משליט משמעת ללא איומים וענישה, אלא קודם כל על ידי חינוך והסברים תוך דוגמה אישית. בתור אדם שהפך לחלק מבה"ד 1, ציטוטיו של רנ"ג טאיטו מעטרים את קירות הבה"ד. המפורסם ביניהם "המשמעת ! אינה ניתנת לבחירה או לחלוקה" הפך לנכס צאן ברזל בקרב צוערים ומשפחות בוגרי קורסי הקצינים מכל ישראל. טאיטו ידוע במיוחד בשל קולו הסמכותי הנשמע במסדרי הסיום של בה"ד 1 הנערכים אחת לשלושה חודשים, עם סיומו של מחזור נוסף של קורס קצינים.

העתק ממוזער של דמותו של טאיטו נמצא בפארק מיני ישראל.

קישורים חיצוניים
*
*טל מויסה,, אתר דובר צה"ל, 31 באוגוסט 2008
*טל לב-רם,, באתר גלי צה"ל
* 



הממלכות החתיות החדשות, הממלכות הנֵאוֹ־חתיות או הממלכות הסוריו־חתיות הינו שמן של מספר ערי מדינה אשר מוקמו בשטח בין נהרות הקיזיל אירמק והפרת, והתקיימו בתקופת הברזל בין 1178 ל־700 לפנה"ס לערך. 

על אף שמן המרמז, מדינות אלו, אשר תפקדו כגופים שלטוניים עצמאיים ונפרדים, לא היו חתיות במלוא מובן המילה. קיים קשר תרבותי בין האימפריה החתית לגופים הללו. הקשר בולט בכתב שהיה בשימוש הממלכות: הכתב ההיירוגליפי החתי. כתב זה, כפי הנראה, שימש את דוברי השפה הלווית בימי האימפריה, מנגד לדוברי החתית אשר כתבו בכתבת היתדות. הלווית לא הייתה שפה חתית, אלא חדרה לאימפריה ממקור אחר.  

התואר "חתיות" אשר ניתן לערי המדינה על ידי חוקרים מוקדמים, נובע משמן האשורי "חַתִי הגדולה", כמו גם ממסורת מלכיהם להתכנות בשמות חתיים כגון שוּפִּילוּלְיוּמַש, לַבַּרְנַש, מוּוַאתַלִיש וחַתוּשִילִיש. לפי רשומות סוריו־חתיות, יורשיו של קוּזִי-תֵשוּבּ, בן לקו הדם החתי המלכותי ושליט כרכמיש, שלטו במדינות החתיות החדשות. בתיאור זה גוזמה מסוימת, אולם כרכמיש, החזקה שבמדינות הסוריו־חתיות, נמשלה על ידי יורשי המלכים החתיים. מלכי כרכמיש אשר נתכנו בתואר "המלך הגדול", שלטו באזורים נרחבים באזור סוריה המודרנית, בעוד שקיליקיה נשלטה על ידי שרידים אחרים לבית המלוכה החתי. אוכלוסיית המדינות הללו הייתה ברובה לווית־קיליקית ותרבותה לווית תחת השפעה חורית; אחוז החתים בממלכות, אם בכלל, היה זעיר.

המלוכה הסורית לא שמרה על איחודה הפנימי והתפלגה למספר גופים פוליטיים; השליטים החתיים נדחקו לשלטון מוגבל יותר באזור מִילִיד והחלו מתעוררות שושלות לוויות. דומה שלאשור בימי הזוהר של תִּגְלַת פִּלְאֶסֶר הראשון הייתה השפעה באזור שהתבטאה בגביית מסים ממיליד. כוח האשורים הצטמצם באזור עם הפלישה הארמית של המאה ה־10 לפנה"ס. פלישה זאת חדרה לעומקי המדינות החתיות החדשות, צבאית ותרבותית. ערי מדינה סוריו-חתיות חשובות כתל בַּרְסִיףּ, שַמַל, אַרְפַּד, אַמַתוּ וחַלְמַן נפלו לידי הארמים. 

אחר שפל קשה באשור, המלכים אַשוּר־דַן השני ואַדַד־נִירָרִי השני השני נקטו בצעדי שיקום כלכלי ולאחר מכן החלו לדחוק את הארמים מגבולותיהם. הארמים, כך נראה, נתקלו בהתנגדות ניכרת מצד ממלכת ישראל המאוחדת בימי דוד המלך, ומכה קשה נפלה עליהם בימי המלך האשורי הנוראי אַשוּר־נַצִירפַּל השני. אשור־נצירפל הגיע לפאתי כרכמיש וקיבל את מסיה. שַׁלְמַנְאֶסֶר השלישי עשה כאביו עם כרכמיש, גוּרְגוּם וחַתֵנוּ, אולם ערים אחרות ניסו להתנגד ללא הצלחה. מאבק נוסף ומפורסם במלך האשורי בא בקרב קרקר בו השתתפו מספר ערים, אולם תוצאתו הייתה בלתי מכרעת, למרות הקטל הרב בשדה. שלמנאסר זכה בתל ברסיף ובשקט קצר.

מותו של שלמנאסר בישר על בואה של מלחמת ירושה אשר סיפקה לאוררטו, כוח חיצוני, את ההזדמנות לפלוש לאשור. אַרְגִישְתִי הראשון וסַרְדוּרִי השני מאוררטו הכניעו את מיליד וכּוּמוּחִי, אך האחרון כרת ברית עם ערים סוריו־חתיות אחרות כגורגום וארפד. דומה שבתקופת הברית המדוברת התקיימו קשרי מסחר ודיפלומטיה בין כרכמיש למצרים ובבל, כפי שמשתמע מכתובות יַרִירִיש, שר כרכמיש. 

הברית הסוריו־חתית השיגה את מטרותיה לראשונה, אך באשור תפס פּוּל, הוא תגלת פלאסר השלישי, את הכתר. גאוניותו הצבאית והמדינית הניסה את אוררטו והכתה את הברית הסוריו־חתית. ארפד, חתנו ודמשק סופחו לאשור וערים רבות נכנעו או נוצחו, והוכרחו לשלם מס לאשור. שמל וקְוֵה סופחו בימי שַלְמַנְאֶסֶר החמישי; סַרְגוֹן השני הוסיף לספח את כרכמיש, מיליד, גורגום, כומחו ותוּבַּל עד לשנת 700 לפנה"ס, בה תמו ימי הממלכות החתיות החדשות.


 


שמואל (שמוליק) סגל (14 בדצמבר 1924 - 15 בפברואר 1997) היה שחקן תיאטרון ישראלי.

ביוגרפיה
סגל נולד בפולין למשפחה חרדית. הוא עלה עם משפחתו לארץ ישראל, גדל בחיפה ולמד שם בישיבה. בשנת 1945 הצטרף לתיאטרון הבימה, ובמלחמת השחרור שירת בלהקה צבאית בשם "הלהקה הארצית", שהייתה מורכבת משחקני תיאטרון.

שיחק בהצגות רבות בתיאטרון "הבימה", בהן: "בערבות הנגב", "בקץ הימים", "פר גינט", "ביקור הגברת הזקנה", "נמר חברבורות", "הדוד ואניה", "המכשפה" ו"החייל האמיץ שוויק". הוא הרבה גם לשחק במחזותיו של ניסים אלוני, כשאחד מתפקידיו הגדולים הוא במחזה של אלוני "הצוענים של יפו". סגל השתתף גם בתיאטרון המסחרי, בין היתר במחזה "רביזור" של ניקולאי גוגול בתיאטרון "עונות". במחזה זה, שיחק יחד עם אחיו יוסי ושניהם גילמו את דמויותיהם של בובצ'ינסקי ודובצ'ינסקי. הצגה נוספת בה שיחקו השניים הייתה "התאומים מוונציה" בתיאטרון "הבימה".

סגל היה חלק מההרכב "שלושת השמוליקים" יחד עם השחקנים שמואל רודנסקי ואליהו גולדנברג (את גולדנברג החליף לאחר פטירתו שמואל עצמון). הם הופיעו יחד במופעים הומוריסטיים ביידיש,  בייחוד מסיפורי שלום עליכם וערכו גם מספר סיבובי הופעות בקהילות היהודיות בעולם.

סגל הוציא מספר תקליטים ביידיש, תקליטי ילדים ("דודי שמחה") ותקליטי מערכונים. שני תקליטים הוקדשו למערכוניו של אפרים קישון, שם נכלל בין היתר מערכון ידוע בביצועם של סגל ורודנסקי, בו זועק סגל כי בית הוועד הפועל של ההסתדרות נהרס בלילה, וכשהוכח טעותו טען כי עד אור הבוקר הוא הספיק להבנות מחדש ("אתה לא יודע מה כוחה של ההסתדרות!"). בין תקליטיו הנוספים אפשר למצוא את "קפה למיטה" - מערכונים וקטעים משל יוסף לפיד ו"רבותיי ההיסטוריה חוזרת" - שירים ומערכונים הומוריסטיים על היסטוריית עם ישראל (יחד עם שמואל רודנסקי).

בטלוויזיה הופיע סגל בסדרת הטלוויזיה הקומית "קרובים קרובים", בתפקיד יו"ר ועד הבית, קוזילביץ'. השתתף גם בקומדיית המצבים "איצ'ה" בתפקיד שכנו של איצ'ה (ספי ריבלין). כמו-כן הופיע במספר תוכניות של הסידרה "שניים אוחזין" במסגרת שידורי "הטלויזיה החינוכית".

משפחתו
סגל היה נשוי לנדיבה ואב לגורי ועמי. בנו, עמי סגל, שיחק בטלוויזיה החינוכית בסדרה "דני וגיל במסע בלתי רגיל". אחיו, יוסי סגל ואחיינו יובל סגל, שחקנים גם הם.

שמואל סגל זכה בפרסים רבים על פועלו. הוא נפטר על הבמה בתל אביב בשנת 1997 ונקבר בבית העלמין קריית שאול.

קישורים חיצוניים
* 
* 
* 





סלט פירות הוא מנה המורכבת ממגוון של פירות, המוגשת עם סירופ או עם נוזלי הפירות עצמם. סלט הפירות יכול להיות מוגש כמתאבן, סלט קטן ליד הארוחה או קינוח. כשמוגש כמתאבן או כקינוח, סלט הפירות נקרא גם "קוקטייל פירות".

ישנם מספר מתכונים ביתיים לסלט פירות שכוללים מגוון של פירות, או שימוש ברוטב, במקום סירופ או נוזלי הפירות. גרסה אחת היא סלט פירות בסגנון וואלדורף, אשר בהכנתו משתמשים ברוטב על בסיס מיונז. במתכונים אחרים משתמשים בשמנת חמוצה, לבן או אפילו חרדל כרכיב עיקרי ברוטב. ברוז'אק, סלט פירות מלזי, משתמשים ברוטב חריף עם בוטנים וממרח חסילונים.

הגשת כוסות קטנות של סלט פירות כקינוח נפוצה בבתי ספר ציבוריים בארצות הברית. במקרים רבים זה הקינוח היחיד שמוצע לתלמידים.

ראו גם
* אמברוזיה (קינוח)
* סלט
* קומפוט

קישורים חיצוניים

* איילת בן יוסף,, באתר ynet
* משה שגב,, באתר "חיים טוב"


 
סוֹיוּז (קירילית: Союз) היא מילה בשפה הרוסית שמשמעותה היא "ברית". 


 

מועדון הכדורגל לבסקי סופיה 1914 הנו מועדון כדורגל מבירת בולגריה, סופיה. המועדון נוסד ב-24 במאי 1914. אגודת הספורט "לבסקי" הוקמה בשנת 1911 בידי קבוצת סטודנטים בבית הספר התיכון "השני לגברים בסופיה" והספורט העיקרי שבו התאמנו היה כדורגל.

מקור השם
המועדון יוסד רשמית כאמור בתאריך ה-24 במאי 1914, התאריך שהוכרז כיום ההולדת של המועדון. שם הקבוצה ניתן כזכר ללוחם החירות של בולגריה וסיל לבסקי, השם הוצע בידי אחד המייסדים - בוריס וסילייב (בורקישה).

שם המועדון שונה בכח שלוש פעמים כאשר בולגריה הייתה תחת השלטון הקומוניסטי. בין השנים 1950 ל-1957 המועדון נקרא "דינמו", בין השנים 1969 ל-1985 המועדון נקרא "לבסקי-ספרטק" (אחרי איחוד המועדון עם המועדון ספרטק סופיה), ובין השנים 1985 ל-1990 המועדון נקרא "ויטושה". אך בין החברים האמיתיים במועדון הוא תמיד נקרא "לבסקי".

היסטוריה

מינצ'ו קאצ'ולב עיצב את סמל הקבוצה והחל ביצורו בשנת 1922. ההמנון הראשון של המועדון נכתב ב-1924, הטקסט נכתב בידי ד. סימידוב, והמנגינה הולחנה בידי חריסטו מניקוב.

בתחילת דרכו צבעי הקבוצה הבסיסיים היו אדום וצהוב, אך מאז שנת 1920, כחול נבחר להיות צבע הקבוצה. ב-1914, נבחר הצוות המקצועי הראשון של המועדון שמנה את הבאים: היושב ראש - ולדימיר גריגורוב (ודיסה), סגן היושב ראש - גאורגי מאנולוב, מזכיר המועדון - קרום דינקוב, קופאי - בוריס וסילייב, חברי ההנהלה - סטפן טושקוב ואטאנס יאנקוב, והמאמן - קוסטאדין מאנולוב.

בשנים הראשונות של המועדון, שחקניו העיקריים היו: השוער ק. גריגורוב, המגנים - ק. מאנולוב, ו- דינקוב, הקשרים -ס. סטויאנוב ו-ב. וסילייב, ושחקני ההתקפה - ו. גריגורוב, ס. ג'נב, פ. סטויאנוביץ', ג. מאנולוב ו-ד. סירקוב.

לבסקי הפסידה את משחקה הרשמי הראשון לקבוצה אף סי 13 סופיה בתוצאה 2-0. עד שנת 1921 לא היה שום אליפות רשמית לא התקיימה. בקיץ 1921 הוקמה ליגת הספורט של סופיה, שבה התחרו 11 מועדוני ספורט מרחבי העיר, ומאז החלה מסורת האליפויות של לבסקי. לבסקי ניצחה את משחק הליגה הראשון של עונת 1921/1922, ב-18 בספטמבר 1921, בתוצאה 3-1 על אתלטיק סופיה.

מגרשים וקהל

בהתחלה לקבוצה לא היה מגרש אימונים פרטי, והקבוצה התאמנה באזור שנקרא "התלולית" (הארמון התרבותי הלאומי נבנה על חורבות המקום) ויותר מאוחר עברה הקבוצה להתאמן באזור האימונים של חטיבת חיל הרגלים השישית. רק בשנת 1924 הקנתה עיריית סופיה מגרש ייחודי לקבוצה שבנייתו הסתיימה רק בשנת 1933. היום אצטדיון "וסילי לבסקי" נמצא במקום.

לבסקי הוא המועדון הנערץ ביותר בבולגריה, והוא גם המועדון הבולגרי הנערץ ביותר מחוץ למדינה. בולגריה מפוצלת לאדום וכחול, הכחולים הם אוהדי לבסקי. לקבוצה יש כמעט 5,000,000 אוהדים. כינוי הקבוצה הוא "המועדון של העם". אוהדי הקבוצה קוראים לעצמם "לבסקרי". אצטדיון הקבוצה נמצא בשכונת "פודואנה", בסופיה, והוא קרוי על שם אחד משני החלוצים הבולגרים הגדולים ביותר בכל הזמנים גיאורגי אספרוחוב, ומכיל 30,000 מקומות.

תארים ושיאים
* אליפות בולגריה (25 פעמים): 1933, 1937, 1942, 1946, 1947, 1949, 1950, 1953, 1965, 1968, 1970, 1974, 1977, 1979, 1984, 1985, 1988, 1993, 1994, 1995, 2000, 2001, 2002, 2006, 2007, 2009
* הגביע הבולגרי (26 פעמים, שיא לאומי): 1942, 1946, 1947, 1949, 1950, 1956, 1957, 1959, 1967, 1970, 1971, 1976, 1977, 1979, 1982, 1984, 1986, 1991, 1992, 1994, 1998, 2000, 2002, 2003, 2005 ו-2007.
* לבסקי הוא מועדון הכדורגל היחידי בבולגריה שלא ירד אף פעם מן הליגה הראשונה במשך 73 שנות קיומה.
* לבסקי הוא מועדון הכדורגל הבולגרי היחידי שמחזיק בסטטיסטיקת משחקים חיובית עם כל המועדונים מולם שיחק.
* לבסקי מחזיקה בשיא של 203 משחקים רצופים ללא הפסד במגרשה הביתי אצטדיון "גיאורגי אספרוחוב". מה-23 באוקטובר 1966 עד ה-23 בפברואר 1985. את השיא עצרה הקבוצה מיניור פרניק כאשר ניצחה את לבסקי 2-3.
* לבסקי מחזיקה בשיא הניצחון הגבוה ביותר במסגרת גביע אירופה למחזיקות גביע כאשר ניצחה בתוצאה 12-2 את ראיפאס הפינית, בעונת 1976/1977.
* שחקנה של לבסקי קיריל מילאנוב מחזיק בשיא הכיבושים במשחק אחד במסגרת גביע אירופה למחזיקות גביע, כאשר כבש 6 שערים במשחק אחד מול קבוצת ראיפאס הפינית בעונת 1976/1977.
* לבסקי ממוקמת במקום ה-69 מתוך 100 המועדונים המצליחים ביותר באירופה שהשתתפו במסגרות האירופאיות השונות, מאז נוסדו ב-1955.

שחקנים מפורסמים

קישורים חיצוניים

*
*


 
תיקייה וירטואלית היא תיקייה שבה מוצגים  על פי קריטריון חיפוש. התיקייה מתעדכנת באופן אוטומטי בכל שינוי של מערכת הקבצים. לדוגמה, ניתן ליצור תיקייה שתכלול באופן אוטומטי את כל קובצי הוורד שמכילים את המילה "ג'ון" ושנערכו בשבוע האחרון.

אפשרות זו קיימת במספר מערכות הפעלה. הנפוצה שבהן היא Mac OS X 10.4 טייגר. מערכת ההפעלה Windows Vista של מיקרוסופט משתמשת גם היא בתיקיות וירטואליות. 
ראו גם
*תיקיית קבצים



סָרָגוֹסָה (ספרדית: Zaragoza, נהגה: θaɾaˈɣoθa, ת'רגות'ה) היא עיר בצפון-מזרח ספרד, על גדות נהר האברו. היא משמשת כעיר הבירה של הקהילה האוטונומית אראגון, וכן כבירת הנפה שנושאת את שמה. בסרגוסה יש כ-650,000 תושבים, נתון שמקנה לה את המקום החמישי בדירוג האזורים העירוניים בספרד. יותר ממחצית מאוכלוסיית אראגון שוכנת בסרגוסה.
סרגוסה שוכנת במרחק כמעט שווה של כ-300 קילומטרים ממדריד, ולנסיה, ברצלונה, בילבאו וטולוז. בזכות מיקומה המרכזי עוברת בה הרכבת המהירה AVE.

היסטוריה
במקום היה יישוב איברי קטן. בשנת 24 לפנה"ס הוקמה במקום מושבה של גמלאי הצבא הרומי, בשם קַיְסָר אַוּגוּסְטָה (Caesar Augusta). מאוחר יותר השם התגלגל לצורה קייסרקוסטה (Caesaracosta). כשהמוסלמים כבשו אותה הם שיבשו את שמה לסָרָקֻסְטָה (سرقسطة). כשחליפות קורדובה התפוררה במאה ה-11 קמה בה ממלכת טאיפה, שהייתה במשך כמאה שנים אחת מהטאיפות הבולטות בספרד, תחת שושלת  בָּנוּ הוּד (بنو هود). בשנת 1118 העיר נכבשה בידי אלפונסו הראשון "הלוחם" מאראגון, שהפך אותה לבירת ממלכתו.

בזמן מלחמות נפוליאון התחוללו בעיר קרבות קשים, שבעקבותיהם קטנה האוכלוסייה מ-55,000 תושבים ל-12,000 בלבד.

במלחמת האזרחים הספרדית התרחש בעיר ניסיון מפורסם של כוחותיו של האנרכיסט בואנוונטורה דורוטי להוציא את העיר מידי כוחותיו של פרנקו.

דמוגרפיה

אתרים
* בזיליקת אל פּילאר (El Pilar, "העמוד"), כנסייה בסגנון הבארוק, הבנויה סביב העמוד שעליו, על פי המסורת, התגלתה מריה ליעקב הקדוש בשנת 40 לספירה. במקום הייתה קיימת קפלה במשך שנים רבות. הכנסייה שקיימת היום נבנתה החל ב-1754 במצוותו של פרננדו השישי מלך ספרד. 
* קתדרלת לה סאו (מושב הארכיבישוף), שמשלבת בתוכה סגנונות אדריכליים רבים.
* ארמון אַלְחָפֵרִיָה, שבנה ג'עפר משושלת בנו הוד. הוא אחד המבנים המוסלמיים המרשימים ביותר בצפון ספרד. כיום הוא משמש מושבו של הפרלמנט האראגוני.

אירועים
בשנת 2008 התקיימה תערוכת אקספו בעיר ובה השתתפו כתשעים וארבע מדינות.

קישורים חיצוניים


 




דייוויד הראשון, מלך סקוטלנד (David I of Scotland), מכונה גם "הקדוש" (St. David I of Scotland), נולד ב-24 במאי 1084, נפטר בשנת 1153, היה מלך סקוטלנד החל ב-1124 ועד למותו.
בנם הצעיר של מלקולם השלישי מלך סקוטלנד ושל אשתו מרגרט.
הוא נישא למתילדה, בתו של וולטאוף, רוזן צפון אמבריה, ב-1113 ובכך קיבל חזקה על התואר רוזן האנטינגדון.

עם מותו של המלך אדגר ב-1107, השטחים השייכים לממלכה הסקוטית נחצו לפי צוואתו בין שני אחיו, אלכסנדר ודייוויד. אלכסנדר קיבל את הכתר ואת החלקים בסקוטלנד מצפון לנהרות פורת' וקלייד. דייוויד קיבל את המחוזות הדרומיים יותר ואת התואר רוזן קאמברלנד. עם מותו של אלכסנדר ב-1124 קיבל דייוויד את הממלכה ואת הכתר, החל ב-27 באפריל באותה השנה.

ב-1127, כברון אנגלי, הוא נשבע נאמנות למתילדה, כיורשת לאביה הנרי הראשון. כאשר נעשה נסיון להדיחה ממעמדה ב-1135, דייוויד תמך במטרותיה ופלש לממלכת אנגליה. אירוע זה נסתיים בהסכם שלום לאחר שגויס צבא אדיר כדי לבלום אותו, אך הסכם זה לא שרד זמן רב. לאחר שאיים בפלישה ב-1137 דייוויד מימש את איומו ב-1138 אך ספג תבוסה גדולה בביצת קאטון.

הוא חזר לסקוטלנד והשלום חזר לשרור. דייוויד הקדיש עצמו מעתה לענייני ממלכתו שלו: הוא הקים מספר מנזרים ומרכזי דת וקידם את תהליך הפיאודליזם בממלכה (ויורשיו אכן הצליחו לממש אותו). הוא מת בקארליסל, בשנת 1153. הוא מוכר על ידי הכנסייה הקתולית כקדוש, על אף שמעולם לא הוכרז באופן רשמי ככזה.

היו לו שני בנים, מלקולם והנרי, ושתי בנות, קלאריסיה והודיארנה.

ייסד את ארמון הולירוד בעיר אדינבורו בשנת 1128.

קישורים חיצוניים

* .




 


Massive Attack (תעתיק: מָאסִיב אָטָאק) היא להקת טריפ הופ פופולרית מבריסטול, אנגליה שפועלת מאז 1987. חברי הלהקה הוציאו חמישה אלבומי אולפן מלאים. הלהקה היא חלוצת הסגנון המוזיקלי, הטריפ הופ (או "הצליל של בריסטול") - מוזיקה אלקטרונית שקטה ואפלה בשילוב ג'אז, דאב, מוזיקת נשמה, והיפ הופ. 

היסטוריה
הלהקה צמחה מתוך קהילת האמנות הבריסטולית "The Wild Bunch". שלושת חבריה פעלו בשיתוף עם אמנים נוספים בקביעות, המזוהה ביותר כקשור ללהקה הוא טריקי. בכל אלבום עבדה הלהקה עם זמרת סולו שונה.

ב-1991 יצא האלבום הראשון, '"Blue Lines", שכלל את הלהיט האלמותי "Unfinished Sympathy". האלבום הפך מאוחר יותר לאחד האלבומים הבריטיים המשפיעים ביותר בשנות ה-90, וסיפק השראה ללהקות כמו פּוֹרְטִיסְהֶד (Portishead) ומוֹרְצִ'יבָּה (Morcheeba).

ב-1994 יצא אלבומה השני של הלהקה, "Protection", ושיר הנושא מתוכו, בביצועה של טרייסי ת'ורן מהצמד "הכל פרט לנערה" (Everything But the Girl) הפך ללהיט המזוהה ביותר עם הלהקה. אלבום זה הרחיב את קהל אוהדי הלהקה מעבר לחובבי הז'אנר והפך את הלהקה למוכרת ומזוהה עם סגנונה בעולם כולו. להיטים נוספים מהאלבום הם "Sly" עם ניקולט, ו-"Karmacoma" עם טריקי.

האלבום השלישי, "Mezzanine" שיצא ב-1998 הנפיק את הלהיט "Teardrop" בביצוע ליז פרייזר, סולנית "תאומי קוקטו" (Cocteau Twins) לשעבר. זה היה אלבומם המשותף האחרון, ולאחריו פרש "מאשרום" מהלהקה. האלבום הרביעי, "100th window" שיצא ב-2003 כלל רק שניים מחברי הלהקה.

שינוי שם הלהקה
סביב הוצאת האלבום עלתה המתיחות באזור המפרץ הפרסי והחלה מלחמת המפרץ הראשונה. הלהקה, בלחץ התקשורת השמיטה משמה את המילה "אטאק" (התקפה) באופן זמני, כדי להימנע מביטויים תוקפניים.

מאסיב אטאק בישראל
מאסיב אטאק הופיעו בישראל פעמיים. בפעם הראשונה - בגני יהושע בשנת 1995, כלהקת חימום בסיבוב ההופעות העולמי של דייוויד בואי. בפעם השנייה - בשנת 1999 במסגרת סיבוב ההופעות שלאחר האלבום Mezzanine, ימים ספורים לאחר פרישתו של מאשרום. ב-2010 הודיעו כי הם מצטרפים לחרם הבינלאומי על ישראל.

אלבומים
* 1991 - Blue Lines 
* 1994 - Protection 
* 1995 - No Protection - אלבום רמיקסים שנוצר בידי אמן הדאב המוערך, מד פרופסור.
* 1998 - Mezzanine 
* 2003 - 100th Window 
* 2010 - Heligoland

קישורים חיצוניים

* איל רוב,, וואלה!, 12.2.2010
* משה מזרחי,, nrg, 15/2/2010


 
 
 

מלקולם השלישי (מת ב-13 בנובמבר 1093), מלך סקוטלנד. 

במהלך התקופה בה מלך נלחם קשות בוויליאם השני, מלך אנגליה.




 


סר הנס אדולף קרבס (25 באוגוסט 1900 - 22 בנובמבר 1981) היה רופא וביוכימאי בריטי, יהודי יליד  גרמניה,  חתן פרס נובל לפיזיולוגיה ורפואה לשנת 1953.

קרבס נולד בהילדסהיים שבגרמניה לאלמה וגיאורג קרבס. אביו היה מנתח אף אוזן גרון.
הוא למד בבית ספר בהילדסהיים ולאחר מכן למד רפואה באוניברסיטת גטינגן בין השנים 1918 - 1923. את הדוקטורט ברפואה הוא קיבל מאוניברסיטת המבורג בשנת 1925. עם קבלת הדוקטורט החל קרבס ללמוד כימיה באוניברסיטת ברלין במשך כשנה ואף מאוחר יותר מונה להיות עוזרו של אוטו ורבורג במכון הביולוגי ע"ש הקיסר ווילהלם עד לשנת 1930.
עם תום עבודתו באוניברסיטת ברלין חזר קרבס לעסוק ברפואה באוניברסיטת פרייבורג, שם גילה בשנת 1932 את מעגל האוריאה.

בשל מוצאו היהודי נאסר עליו לעסוק ברפואה בגרמניה הנאצית וכתוצאה מכך בשנת 1933 נאלץ להגר לאנגליה. הוא הוזמן לאוניברסיטת קיימברידג' לעבוד במחלקת הביוכימיה. מאוחר יותר, בשנת 1945 מונה קרבס לשמש כפרופסור לביוכימיה באוניברסיטת שפילד. עבודתו החשובה ביותר הייתה בתחום חילוף החומרים. מחקרו הוביל אותו לגילוי מעגל חומצת הלימון בשנת 1937, שנקרא לעתים קרובות מעגל קרבס על שמו.

בעקבות גילוי מעגל חומצת הלימון קיבל קרבס בשנת 1953 את פרס נובל לפיזיולוגיה ורפואה, דבר שתרם לכך שבשנת 1958 הכתירה אותו מלכת אנגליה אליזבת השנייה לתואר סר. 

קרבס נפטר באוקספורד, שבאנגליה בשנת 1981.

מנישואיו של הנס קרבס למרגרט סיסלי פילדהאוס בשנת 1938 נולדו לו שלושה ילדים. בנו סר ג'ון קרבס הוא זואולוג בעל שם עולמי, בעיקר בתחום האורניתולוגיה אשר בשנת 2007 נבחר לשמש כלורד לימי חייו בבית הלורדים בתואר הברון קרבס.

קישורים חיצוניים
*


ההכרזה המלכותית (באנגלית: The Proclamation of 1763) הינה הכרזה של הממשלה הבריטית שכוונה למתיישבים בשלוש עשרה המושבות באמריקה.

הרקע להכרזה

ב-1763 נחתם חוזה פריז שסיים את מלחמת שבע השנים. החוזה העביר לשליטתה של בריטניה את מרבית השטחים באמריקה הצפונית, הרבה מעבר לשטחן של שלוש עשרה המושבות בהן שלטה בריטניה בטרם המלחמה. בטריטוריות הרבות שעברו לידיה היו קומץ מתיישבים צרפתים באזור נובה סקוטיה (כיום פרובינציה קנדית) וכמות גדולה יחסית של אינואיטים. ממשלת בריטניה חששה ממגמה של המושבות להתפשט מערבה וצפונה אל השטחים החדשים ולכן החליטה על ההכרזה מהטעמים הבאים &ndash; על פי הבנתה צעד כזה יגרום למרד מקומי של ילידי המקום, בדומה למרד של פונטיאק שהתרחש כמה שנים קודם לכן. כמו כן, היה פחד מהיווצרות תחושת התמרמרות אצל הנתינים הצרפתים החדשים. יתר על כן, היסטוריונים מסוימים כדוגמת ז'אק גודשו גורסים כי הסיבה המרכזית להכרזה הייתה רצונה של האימפריה הבריטית למשוך מתיישבים אירופאיים חדשים לאזור. גרסה אחרת וקצת יותר ספקולטיבית, שרווחה בקרב מתנגדי השלטון הבריטי במושבות, גורסת כי ההכרזה נועדה להגביל במודע את התפתחותן של המושבות ויכולתן לייצר את צורכיהם בכוחות עצמן, וכך לאלצן להיות תלויות בבריטניה.

תוכן ההכרזה

להכרזה כמה הוראות פרקטיות שנועדו להסדיר את היחסים ביבשת אמריקה לאחר מלחמת שבע השנים, שצימצמה את נוכחות המעצמות האירופאיות והשאירה את ממלכת בריטניה הגדולה ככוח עיקרי והכמעט בלעדי באמריקה -
* אין לפגוע בזכויות הבעלות, לתפוס בעלות, לקנות או להתנחל בשטחים של האינדיאנים שלא עברו עד כה לבעלות התושבים החדשים. לשלטונות המקומיים אסור לרשום שום שטח מצפון או ממערב על שם אזרח אמריקני אם היה לפני כן שטח של אינדיאני. גם על שטחים ריקים שהיו בעבר מחוץ לתחום השלטון הבריטי אסור להתיישב, וזאת מפני שהממשלה הבריטית מבקשת לשמור את השטח לאינדיאנים. הדרך היחידה לקבל בעלות או זיכיון על השטחים הללו היא קבלת רישיון מיוחד מטעם הממשל הבריטי.
* על כל האירופאים שיושבים על שטחים שתוארו בסעיף הקודם לפנות את ביתם לאלתר.
* קיים איסור מוחלט על כל אדם פרטי לקנות מן האינדיאנים את אדמותיהם גם אם הן בתוך אחת המושבות. הזכות היחידה לרכישה כזו היא של השלטון הבריטי לצרכיו.
* המסחר עם האינדיאנים לא יהיה חופשי. כדי לסחור עם האינדיאנים יש צורך בקבלת אישור מיוחד מידי נציג בריטי בכיר. קבלת הרישיון מותנית בערבות כספית ובקיום מוחלט של כל התקנות שהוציא או יוציא השלטון הבריטי. במקרה שבעל הרישיון לא ימלא אחר התקנות הבריטיות רישיונו ישלל.

השלכות נוספות של ההכרזה

לצד המעורבות הגוברת של השלטון הבריטי בחיי היום־יום של תושבי המושבות, ההכרזה העניקה עצמאות מוגברת למושבות נוספות ביבשת: קוויבק, מזרח פלורידה, מערב פלורידה וגרנדה. למושבות הוענקה הזכות לבחור אספה לאומית ולכונן ממשל עצמי, עם פיקוח בריטי הולם. כך בעצם ניתנה לתושבי המושבות הללו האפשרות לחוקק מערכת חוקים ייחודית שלהם, ואיתן, זכויות שלא נפלו מזכויותיהם של האזרחים המקומיים באי הבריטי. משמעות הדבר הייתה יוצאת דופן בנוף המקומי, שכן תושבי המושבות הבריטיות ניסו במשך שנים לקבל זכויות דומות אך כשלו.

יחס האמריקנים אל ההכרזה
משמעותה של ההכרזה הייתה פגיעה אנושה באמריקנים. הפגיעה הראשונה והבולטת ביותר הייתה באוטונומיה הפנים־אמריקנית שנפגעה &ndash; עד להכרזה לא הייתה מעורבות בריטית בולטת בענייני היבשת, אך ההכרזה החלה עידן של מעורבות כזו. מעבר לכך מדובר בפגיעה כלכלית מסיבית באמריקנים, שקיוו שעם סיום המלחמה הם יוכלו לרכוש אדמות רבות וזולות מהאינדיאנים ולהתפשט ברחבי היבשת. ההתפשטות היא מגמה טבעית בהתחשב בנסיבות &ndash; למושבות הייתה שאיפה לפתח יכולת ייצור עצמית ורצון טבעי לגדול. עד לחוזה פריז הייתה אפשרות להתרחב מערבה וזאת בגלל הגבולות המדיניים בדרום (קולוניות ספרדיות) ובצפון (קולוניות צרפתיות). עם סיום המלחמה והתרחבות הגבולות התפתחה תקווה להרחבת המושבות גם צפונה (באזור קנדה של היום). תקוות אלו לוו גם בתקוות התעשרות של יחידים שביקשו לקנות שטח מהאינדיאנים בזול ולמכור אותו ביוקר כאשר המושבה תתפשט לכיוונו. ההכרזה המלכותית הנחיתה מכה לא רק על התקוות הללו אלא גם על ההתפשטות מערבה. אם כן, ההכרזה סגרה את נתיבי ההרחבה של המושבות ממערב, דרום וצפון, שבנוסף למחסום הימי במזרח לא אפשרו למושבות להתרחב.

בו־בזמן ניסו התושבים המקומיים להקים מערכת אזרחית של בתי־משפט מקומיים, שיאפשרו להם הליך הוגן ותקין וחשוב מכך &ndash; את האפשרות לערער. במערכת בתי־המשפט נעשה שימוש במהלך הניסיון לביטול חוק הבולים וחוק הסוכר, אך בסופו של דבר התושבים המקומיים נשפטו במערכת בתי־המשפט של הצי הבריטי, בה אדם שהואשם במעשה מסוים הוא "אשם עד שתוכח חפותו". נהוג לראות בהצהרה את תחילתה של המעורבות הבריטית באמריקה שהביאה בסופו של דבר למלחמת העצמאות האמריקאית.

קישורים חיצוניים
 (אנגלית)




אֶ‏לְזָ‏ה מוֹ‏רַ‏נְטֶ‏ה (באיטלקית: Elsa Morante; 18 באוגוסט 1912 - 25 בנובמבר 1985), סופרת איטלקייה נודעת. בין ספריה הנודעים - הרומן ההיסטורי "אלה תולדות".

ביוגרפיה
מורנטה נולדה ברומא, לפְרַ‏נְצֶ‏'סְקוֹ‏ לוֹ‏ מוֹנָ‏‏אקוֹ‏ ולאִירְמָ‏ה פּ‏וֹ‏גִ'יבּ‏וֹ‏נְזִי (מורה יהודייה ממודנה שהייתה נשואה באותה עת לאוּ‏גוּ‏סטוֹ‏ מורנטה - מחנך ופקיד עירוני). היא החלה ללמוד בבית ספר רק בגיל עשר ולאחר שסיימה בהצלחה את בית הספר התיכון, בגיל 18 בערך, החלה ללמוד באוניברסיטה בפקולטה למדעי הרוח. היא הפסיקה את לימודיה עקב קשיים כלכליים והחלה להתפרנס משיעורים פרטיים.

בשנת 1936 הכירה את הסופר אלברטו מוראביה, ונישאה לו בשנת 1941. דרכו פגשה רבים מההוגים ומהסופרים האיטלקים בני אותה עת.

היא החלה לכתוב סיפורים קצרים, שהופיעו בכתבי עת שונים. ספרה הראשון, "המשחק הסודי" (Il Gioco Segreto), שיצא לאור בשנת 1941 היה קובץ של אחדים מסיפורים אלה.

בשנת 1942 פרסמה ספר ילדים בשם "הרפתקאותיה הנהדרות של קאתרי בעלת הצמה הדקה" (Le Bellissime Avventure di Caterì Dalla Trecciolina). הספר יצא לאור במהדורה חדשה בשנת 1959 בשם Le Straordinarie Avventure di Caterina.

בשלהי מלחמת העולם השנייה נחשב מוראביה כאנטי-פשיסט, והזוג נמלט לאזור קאסינו שבדרום איטליה. אזור זה מופיע ברבים מהספרים שכתבה לאחר מכן. היא החלה לתרגם את יצירותיה של קתרין מנספילד, שהשפעתה ניכרת ביצירתה של מוראנטה לאחר מכן.

בשנת 1947, בסיועה של נטליה גינצבורג, מסרה למו"ל את הרומן הראשון שלה, "כזב וכישוף" (Menzogna e sortilegio), והוא יצא לאור ב-1948. הרומן מתרחש בסיציליה של סוף המאה ה-19 ותחילת המאה ה-20.

לאחר המלחמה פגשו מורנטה ומוראביה את המתרגם האמריקאי ויליאם ויבר, שסייע להם להגיע לקהל אמריקאי. הספר "כזב וכישוף" תורגם לאנגלית ויצא לאור בארצות הברית בשנת 1951.

בשנת 1957 יצא לאור הרומן "האי של ארתורו" (L'Isola di Arturo), עליו זכתה בפרס הספרותי האיטלקי הבכיר פרס סְטְרֶגָה (Premio Strega), המקביל לפרס מאן בוקר בשפה האנגלית. בשנת 1958 יצא לאור קובץ שיריה, בספר בשם "אליבי" (Alibi).

מוראנטה ומוראביה נפרדו בשנת 1961. 

בשנת 1963 יצא לאור קובץ הסיפורים "הרדיד האנדלוסי" (Lo Scialle Andaluso).

בשנת 1968 יצא לאור ספרה "העולם שנושע על ידי הילדים" (Il Mondo Salvato dai Ragazzini) - אוסף שירים ופזמונים לילדים.

בשנת 1974 פורסם ספרה הנודע ביותר, "אלה תולדות" (La Storia - "ההיסטוריה"), רומן היסטורי העוסק ברומא במהלך מלחמת העולם השנייה.

"ארצ'לי" (Aracoeli), שיצא לאור ב-1982, הוא הרומן האחרון שפרסמה מורנטה. לאחר כתיבתו אמרה בריאיון נדיר: 

לאחר ששברה את עצם הירך הידרדר מצב בריאותה, והיא הייתה מרותקת למיטתה. ב-1983 ניסתה להתאבד בהרעלת גז. היא אושפזה בבית חולים עד מותה ב-25 בנובמבר 1985.

אלזה מורנטה היא אחת הסופרות הידועות בעולם, ובאיטליה מוענק "פרס אלזה מורנטה" מדי שנה.

ספריה שתורגמו לעברית

חמישה מספריה של מורנטה תורגמו לעברית:
* 
* 
* 
* . ספר זה זיכה את מורנטה בפרס מדיסיס לסופר זר לשנת 1984. 
* 

לקריאה נוספת
* מרים שוסטרמן-פדובאנו, אחרית דבר לספר "כזב וכישוף", הספריה החדשה, 2000
* מרים שוסטרמן-פדובאנו, על הספר - "ארצ'לי", הספריה החדשה, 2003

קישורים חיצוניים
* פטרישיה ג'יקובס, 
* דן לחמן,
* 





טרינידד (מספרדית: Trinidad; "שילוש") הוא המונח הספרדית לשילוש הקדוש.




פאדג' הוא דבר מתיקה, בדרך כלל עשיר מאוד ולרוב בטעם שוקולד. הפאדג' מיוצר על ידי הרתחה של חלב, חמאה וסוכר לדרגת נוקשות נמוכה, כלומר התערובת מחוממת עד 116 מעלות צלזיוס. התערובת נטרפת בזמן הצינון כדי לקבל מרקם חלק וקרמי. ניתן להוסיף שוקולד לתערובת על מנת לקבל פאדג' בטעם שוקולד.

הפאדג' הומצא בארצות הברית לפני יותר ממאה שנה. המקור המדויק עדיין שנוי במחלוקת, אך על פי רוב הסיפורים הפאדג' הוא תוצאה של ממתקי קרמל מקולקלים שהוכנו ב-1886, לכן נקרא הממתק fudge (באנגלית: להתרשל).  

אחד התיעודים הראשונים של הפאדג' נמצא במכתב שנכתב על ידי אמלין באטרסביי הארטרירג', סטודנטית במכללת וסאר בפוקיפסי, ניו יורק. היא כתבה כי בת דודתה של חברתה ללימודים הכינה פאדג' בבולטימור, בשנת 1886 ומכרה אותו ב-40 סנט לפאונד. הארטרירג' השיגה את המתכון לפאדג', ובשנת 1888 הכינה 30 פאונד (כ-14 ק"ג) פאדג' בשביל מכירה פומבית שהתקיימה במכללה שבה למדה. מתכון הפאדג' נפוץ במכללות לבנות אחרות (לוולסלי וסמית יש גרסאות שונות למתכון זה).

ראו גם
* חומיות

לקריאה נוספת 
* ג'ונס, שרלוט פולץ (1991) Mistakes That Worked

קישורים חיצוניים



רפאל אולארה הוא כדורגלן צ'יליאני המשחק כבלם קדמי בקבוצת הכדורגל אוניון אספניולה הצ'ילאנית.

בעונת 2005/2006 עבר אולארה למכבי חיפה וקנה מקום קבע בהרכב לצד הבלם הוותיק אריק בנאדו. בעונה זו זכה אולארה עם הקבוצה באליפות ליגת העל ובגביע הטוטו.

בעונת 2006/2007 גילה אולארה יכולת חלשה ואיבד את מקומו בהרכב הפותח ולכן בסוף אותה עונה עזב אולארה את ישראל לצ'ילה, לקבוצת אוניברסידד דה צ'ילה. בשנת 2011 עבר לאוניון אספניולה הצ'ילאנית.

לאולארה 30 הופעות במדי נבחרת צ'ילה. 

קישורים חיצוניים
*


 


סורבה (בצרפתית: Sorbet) הוא מאכל קפוא שנעשה מרסק פירות וחומרי גלם נוספים. הסורבה הוא סוג של ג'לאטו שאינו מכיל חלב ובניגוד לשרבט, גלידה דלת קלוריות, יכול להכיל אלכוהול.

הכנת הסורבה נעשית במכונה המערבלת את החומרים כך שלא יכנס לתערובת אוויר, זאת כדי לייצר את הסורבה דחוס ועשיר בטעם.

מקור הסורבה איננו ודאי, אך ידוע כי הסינים הכינו מנה שנעשתה משלג, מיץ ורסק פירות כבר לפני אלפי שנים. ישנה אגדה כי הסורבה הומצא ברומא, כאשר, לפי דרישתו של נירון קיסר, העבירו שליחים דליים מלאים בשלג אל אולם האירועים, שם עורבב השלג עם דבש ויין.

עם זאת, הסורבה כפי שהוא מוכר כיום הופיע בצרפת ב-1533 לאחר שיובא מאיטליה, כנראה על ידי קתרינה דה מדיצ'י שהגרה לצרפת על מנת להתחתן עם הנרי השני. בסוף המאה ה-17 הסורבה הוגש כבר ברחובות פריס ומשם הגיע לאנגליה ולאחר מכן לכל אירופה.

סורבה יכול להפוך לשרבט (מאכל אמריקאי) כשמוסיפים לו ביצים וחלב לפני שהוא קופא. 

סורבה משמש גם כגלידה לאנשים בדיאטה (מכיל כ-3% שומן) וגם כגלידה לטבעוניים.

קישורים חיצוניים


מילה בגרמנית שמשמעותה המילולית בעברית היא ברק.



אקלר (Éclair) היא פחזנית ארוכה. בצק רבוך מוזלף על התבנית בצורה מוארכת בעזרת שקית זילוף ונאפה עד שמוזהב והופך לחלול מבפנים. מסורתית, המאפה ממולא בקרם וניל  (קרם פטיסייר), רפרפת (פודינג) או קצפת, ובדרך כלל מצופה בזיגוג שוקולד. מילויים אחרים כוללים פודינג בטעם קפה ורום, מילויים בטעם פירות או מחית ערמונים.

מקור האקלר

מעט ידוע על מקורו של האקלר, אבל ידוע כי מקורו בצרפת של המאה ה-19. הרבה היסטוריוני מזון סבורים כי האקלר הוכן לראשונה על ידי מרי-אנטואן כארם, שפית מאפים מפורסמת של בית המלוכה הצרפתי. 

המתכון הנודע הראשון למאפה האקלר מופיע בספר Boston Cooking School Cook Book מאת ד.א לינקולן, שפורסם ב-1884. 

פירוש המילה "אקלר" בצרפתית הוא ברק. מאמינים כי המאפה נקרא כך בגלל הצורה שבה הוא בוהק כשמצופה בזיגוג של קונדיטורים.

קישורים חיצוניים

*
* ערן שוורצברד,, מאתר "על השולחן"




אירועים
* הגנרל הרומי סטיליקו קורא כוחות מגבולות האימפריה הרומית כדי להתגונן מפני פלישת הויזיגותים. ב-6 באפריל הוא מביס אותם בקרב פולנטייה
* קומרג'יבה מגיע לצ'נגן ומתחיל לתרגם טקסטים בודהיסטים לסינית

נולדו

נפטרו

לוח שנה












אירועים
* אלאריק הויזיגותי עוזב את איטליה אחרי נסיון ראשון כושל לפלוש אליה
* יוחנן כריסוסטומוס, בישוף קונסטנטינופול מודח ומגורש אך נקרא לחזור שוב כעבור זמן קצר ומוגלה שוב

נולדו
* הילריוס מארל, בישוף ארל

נפטרו

לוח שנה












אירועים
* 404 - אטיקוס מקונסטנטינופול הופך לפטריארך קונסטנטינופול
* 404 - הקיסר הונוריוס מעתיק את בירת האימפריה המערבית מרומא לרוונה
* 404 - טלמכוס הקדוש הופך למרטיר

נולדו

נפטרו
* פאולה הקדושה, גבירה עשירה מרומא העתיקה, הלכה אחר מורה הירונימוס הקדוש לארץ הקודש והתיישבה במנזר שהקימה בבית לחם

לוח שנה












אירועים
* החצר היפנית מאמצת באופן רשמי את שיטת הכתיבה הסינית (תאריך משוער)
* הקיסר הונוריוס סוגר את הקולוסיאום
* הירונימוס מפרסם את הוולגטה, תרגום התנ"ך ללטינית
* האלפבית הארמני מומצא על ידי מסרוב משדוטס
* סטיליקו מורה על שריפת ספרי הסיבילות ברומא

נולדו
* ריקימר, השליט בפועל של האימפריה הרומית המערבית
* סלביאנוס, כותב נוצרי (תאריך משוער)

נפטרו

לוח שנה












אירועים
* לגיונות של האימפריה הרומית בבריטניה מורדים בקיסר הרומי ובוחרים במרקוס כקיסר החדש. הוא נרצח תוך זמן קצר ומוחלף על–ידי גרטיאנוס

נולדו
* אטילה ההוני (תאריך משוער)

נפטרו

לוח שנה












עין הנצי"ב הוא קיבוץ דתי, אחד ממשקי "הקיבוץ הדתי" בעמק בית שאן. 

הקיבוץ נוסד בשנת 1946 על ידי עולים מגרמניה, צעירים ניצולי שואה, ובהמשך על ידי גרעיני בני עקיבא שונים.  

היישוב מהווה אחד מתוך רצף של ארבעה קיבוצים דתיים סמוכים בעמק בית שאן (טירת צבי, שדה אליהו, עין הנצי"ב, שלוחות).

היסטוריה
הקיבוץ קרוי, על שם הרב נפתלי צבי יהודה ברלין (הנצי"ב מוולוז'ין), ציוני דתי שהטיף לעליה ולהתיישבות בארץ ישראל וכן על-שם שלושת המעיינות הנובעים בתוך שטח הקיבוץ: עין-נפתלי (בשמו הערבי: נָאסרַה), "עין צבי" (סַאבְּחָה), ו"עין יהודה" (אוּם עַמּוּד) - הוא המעיין המוכר למבקרים ומטיילים. 
היסטוריית הקבוצה לפני קום המדינה
הנקודה מנתה בתחילת דרכה חברים מעטים. קבוצה של בוגרי הכשרה מגרמניה שנקראה קיבוץ "אמונים" - שישבה שמונה שנים בחולות נחלת יהודה שליד ראשון לציון, ושם נולדו גם ילדי הקיבוץ הראשונים. קבוצה זו שכבר גיבשה לעצמה אורח חיים של "תורה עם דרך-ארץ" וטיפחה את דמות "החלוץ תלמיד חכם" הטביע את חותמה על דמותה של הקבוצה החדשה והשפעתה ניכרת עד היום. עם השנים, התרחבה הקבוצה והפכה מגוף אחיד ומגובש לקבוצה רב-גונית ותוססת.

סמוך לקום המדינה הצטרפו חברי עליית הנוער מצרפת, הולנד, בלגיה, וצ'כיה, שבאו מהתופת, מאימת השואה, אך הביאו עימם רוח חדשה ותרבות עשירה.

היסטוריית הקבוצה לאחר קום המדינה
בתחילת שנות החמישים הגיע גרעין "גאולים", ובתחילת שנות השישים הגיע אף גרעין ,"יבנה" שהם חניכי התנועה שבחרו להגשים את דרך תורה ועבודה. אחריהם עברו בקבוצה גרעינים רבים שכל אחד מהם השאיר נציג או שניים בקיבוץ אך ראויים לציון גרעיני "הראל", "שחם" ו"שחף" שרבים מהם השתקעו בקיבוץ.

ענפי המשק
מקורות הקיום של עין הנצי"ב הם מפעל "פלציב" למוצרי פלסטיק וענפי חקלאות שונים הכוללים את מטעי הדקלים, הרפת, המידגה, הגד"ש (גדולי שדה) מכון תערובת גדול, לולים שהתרחבו לאחרונה עד מאוד ומטעי זיתים חדשים. הקיבוץ מכיל אף מפעל לגרפיקה ולעבודות יד קטנות, מטבח קייטרינג הנותן שירות חיצוני ו"מפעל תמר" המייצר פרוכות, מעילים לספרי-תורה וחופות. בקיבוץ ממוקמת גם "מדרשת הבנות" של הקיבוץ הדתי, שהיא השלוחה הנשית של ישיבת הקיבוץ הדתי (ישיבת השילוב) אשר הוקמה בשנת 1986.

אוכלוסייה
עין הנצי"ב מצטיינת ברגישותה להבנת החבר וצרכיו ושמה דגש על הצד החברתי-אנושי - הדגשה על ה"יחד", של השותפות, באה לידי ביטוי ביום-יום ובימים של חג, ואף בימים של שכול. עין הנצי"ב שכלה מבניה וכמה מחבריה כבר הלכו לעולמם.

בשדה החינוך
ה"מערכת" פועלת במתכונת מלאה - מבית תינוקות ועד לחברת התיכון. בית הספר המשותף בשדה אליהו ממשיך לקלוט יותר ויותר ילדים וממשיך לשמור על איזון המשלב לימוד תורני, טכנולוגי ועיוני כללי. בשובם הביתה הילדים ממשיכים בפעילויות מגוונות הכוללות חוגי העשרה נרחבים, פעילות חברתית ושיעורים. גם סניף בני עקיבא פעיל בקיבוץ כל השנה.

בקיבוץ נמצאת גם מדרשת הבנות של הקיבוץ הדתי בעין הנצי"ב. זו אחת המדרשות הראשונות לנשים, המשלבות שירות בצה"ל או בשירות לאומי, עם לימוד תורה, במסלול דו-שנתי. ככזאת מושכת המדרשה בנות רבות ממגזרי הציונות הדתית בארץ. ניתן לראות את מדרשת הבנות כמקבילה נשית של ישיבת הקיבוץ הדתי לבנים.

קישורים חיצוניים

*
 במרכז המידע להתיישבות בגליל
* באתר הרשות לפיתוח הגליל



 

כיכר מגן-דוד היא כיכר הנמצאת בלב תל אביב במפגש הרחובות המלך ג'ורג', שיינקין, רחוב הכרמל (בו נמצא שוק הכרמל), מדרחוב נחלת בנימין ורחוב אלנבי.

השם ניתן לה מכיוון שממנה יוצאים ששה רחובות שהם כמספר צלעותיו של מגן דוד (רחוב אלנבי נחשב כשני רחובות מכיוון שהוא יוצא לשני כיוונים שונים מהכיכר). הבתים הפינתיים בכיכר בנויים באדריכלות הסגנון הבינלאומי, מה שהופך את הכיכר, אחת הראשונות בתל אביב, לנקודת ציון עירונית חשובה ומובחנת. 


כיכר זו נחשבת לאחד המקומות המתויירים בעיר והיא מרכז פופולרי בקרב צעירים ומבוגרים כאחד, אשר מגיעים אליה מן הרחובות הסמוכים. האזור שופע במסעדות, בתי קפה וחנויות והיא אחת הכיכרות הפעילות ביותר בארץ.

בשנת 1962 נבנו בכיכר (ובכיכר המושבות) מעברים תת-קרקעיים להולכי רגל (מהמקומות בודדים בתל אביב שבהם נבנו מעברים תת-קרקעיים להולכי רגל) ובוטלו מעברי החצייה שהובילו לכיכר. בסוף 2004 נסגרו המעברים התת-קרקעיים עקב הזנחה וריכוז של חסרי בית בהם, אך בתי השימוש שמוקמו בהם שופצו ונפתחו מחדש. חציית רחוב אלנבי מתאפשרת כיום על ידי מעברי חצייה.
בשנת 2005, במסגרת פרויקט שיפוצים באזור, שודרג אזור הכיכר. 





שלוחות הוא קיבוץ דתי בעמק בית שאן, הנמצא כשלושה ק"מ מדרום לעיר בית שאן ושייך לתנועת הקיבוץ הדתי. הקיבוץ נמצא בשלוחות הר הגלבוע ומכאן שמו. שם הקיבוץ סמלי ולקוח מספר ישעיהו (פרק ט"ז פסוק ח'): "שְׁלֻחוֹתֶיהָ נִטְּשׁוּ עָבְרוּ יָם". פירוש השם שלוחות הוא ענפים - זכר למשפחות החברים שנספו בשואה.
היישוב מהווה אחד מתוך רצף של ארבעה קיבוצים דתיים סמוכים בעמק בית שאן (טירת צבי, שדה אליהו, עין הנצי"ב, שלוחות).

הקיבוץ נוסד ב-10 ביוני 1948, במהלך מלחמת העצמאות, והינו הקיבוץ הראשון שהוקם לאחר קום המדינה. מייסדי הקיבוץ הינם בוגרי גרעין תורני מתנועת בני עקיבא ששהו במשך מספר שנים בפרדס חנה. שניים מחברי הקיבוץ, ננהרגו על ידי חיילים בריטים בעת המצור על גבעת חיים. בתחילה הוקם הישוב במחנה משותף עם קיבוץ רשפים החילוני הסמוך, וביוני 1949 נחלקו לשני יישובים סמוכים, המופרדים על ידי שטח חקלאי, עם המעבר של חברי רשפים לנקודת הקבע שלהם. 

כלכלה
הקיבוץ מעסיק חברי קיבוץ, בני נוער מהמשק, תושבים שאינם חברים, תושבי בית שאן והסביבה ומתנדבים זמניים. כלכלת קיבוץ שלוחות נשענת על כמה מפעלים חקלאיים, טכנולוגיים ותיירותיים:

חקלאות:

עיקר הכנסות הקיבוץ עדיין מגיעות מענפי חקלאות שונים, הודות להתמחות חברי הקיבוץ והצלחתם בייעול תהליכים ויצירת תפוקה גדולה יחסית. ענפים גדולים כמו הרפת, לולי תרנגולות הודו, לולי פיטום תרנגולות, מטעי תמרים, בריכות דגים, גידולי שדה ופרדס עדיין מספקים עבודה למספר רב של חברים. לקיבוץ בית אריזה חדיש לגזר שתפוקתו תופסת נתח גדול בשוק הארצי לגזר, בנוסף לייצוא למדינות רבות כמו אירלנד, אנגליה ורוסיה.

טכנולוגיה:

אם בעבר כל הכנסת הקיבוץ הגיעה רק מחקלאות, במשך העשורים האחרונים, חברי הקיבוץ יזמו מפעלים שונים על מנת להוסיף אפשרויות פרנסה כמו גם מקורות הכנסה אלטרנטיביים.

* מפעל מיקרו-ויו (Microvue) - יוצר ומייצא מכשירי סריקת מיקרופילם. המפעל הוא בין היחידים בעולם שעדיין מייצר סורקי מיקרופילם.

* מפעל שלטרון (Sheletron) - יוצר פתרונות לתצוגה אלקטרונית, הוקם בשנת 1996. מאפשר הצגת טקסט, צילומים, וידאו ואנימציה על צגי LCD. שליטה קלה ונוחה מרחוק בעזרת תוכנה ייחודית שפותחה במפעל.

תעשייה:

* מסגריה- מפתחת ויוצרת מגוון מכונות ופתרונות ברמה גבוהה לשוק החקלאי.

נוער ופנאי:

באמצע שנות התשעים הוקם מחנה קיץ הנקרא קיץ בקיבוץ ומבוסס על חוויות מחנה הקיץ הצפון אמריקאי הטיפוסי. המחנה מיועד לנוער וכולל לינה במקום, ספורט, שחייה, מלאכה ופעילויות נוספות רבות. המחנה נמשך כמה שבועות רצופים בהם נהנים הנערים והנערות מחוויה ייחודית ואיכותית בנוף הישראלי. אחוז גבוה מאותם נערים ונערות חוזרים ומשתתפים במחנה מדי שנה בשנה.

תיירות:

במקום יחידות נופש כפרי לאירוח (צימרים), המיועדות בעיקר לאוכלוסייה הדתית. קיים היצע לינה מגוון הנע בין חדרי שינה רגילים ועד לקוטג'ים רבי חדרים. ניתן לערוך סיורים בענפי ושדות המשק השונים, ולהנות מפינת החי היפה שבמקום ללא תשלום נוסף.

קישורים חיצוניים
*
 במרכז המידע להתיישבות בגליל
* באתר הרשות לפיתוח הגליל

הערות שוליים




רשפים הוא קיבוץ הנמצא  בעמק בית שאן, כארבעה ק"מ דרומית לעיר בית שאן. הקיבוץ נוסד ב-10 ביוני 1948, במהלך מלחמת העצמאות, במחנה משותף עם קיבוץ שלוחות. חברי הגרעין המייסד של הקיבוץ הם יוצאי רומניה, בולגריה וילידי ארץ ישראל. במשך מספר שנים לפני הקמת הקיבוץ שהו חברי הקיבוץ בהכשרה בקריית חיים. כשנה לאחר העלייה על הקרקע עבר הקיבוץ למקום הקבע שלו, ביוני 1949. עם העלייה לנקודת הקבע נוספו לקבוצה חברים חדשים, בהם מיוצאי עיראק. 

הקיבוץ שייך לתנועת השומר הצעיר - הקיבוץ הארצי.  מקימי הקיבוץ קיבלו עזרה מהקיבוצים השכנים מסילות, ניר דוד (תל עמל), ובית אלפא.

הקיבוץ נוסד על אדמות "אשרפייה" הערבית, ומכאן שמו.

היישוב נכון ל-2006, מתבסס על מפעל למוצרי PVC, על מכון לדגי נוי, דגי ברכות, ועל חקלאות.

קישורים חיצוניים
* 
 במרכז המידע להתיישבות בגליל
* באתר הרשות לפיתוח הגליל

הערות שוליים




תנועת הקיבוץ הדתי היא תנועה ציונית דתית.

בתנועה ישנם כיום 20 קיבוצים שבהם מתגוררים כ-10,000 נפשות. בתחילת המאה ה-21 הצטרפו לתנועה שלושה מושבים שיתופיים דתיים: משואות יצחק, ניר עציון ובני דרום שבראשית ימיהם היו קיבוצים ואחר כך הפכו למושבים ועל כן יצאו מתנועת הקיבוץ הדתי. 

משקי הקיבוץ הדתי מתבססים על חקלאות, תעשייה ותיירות. בשנים האחרונות מסתמנת מגמה של הפרטה מתונה בישובי הקיבוץ הדתי, בדומה לכל ישובי התנועה הקיבוצית. מצבם הכלכלי של רוב קיבוצי הקיבוץ הדתי יציב.

רקע ותולדות
שורשי התנועה ב"ברית חלוצים דתיים" שנוסדה על ידי צעירי מזרחי של תורה ועבודה הפועל המזרחי. חברי הקבוצה היו חלוצים דתיים שעלו לארץ מארצות אירופה, בעיקר מגרמניה.
הם הקימו בארץ מושבים, קבוצות עבודה, קבוצות הכשרה וכן קבוצות.

בשנת 1935, במהלך הוועידה השביעית של הפועל המזרחי, התאגדו הקבוצות לארגון גג אחד בשם "חבר הקבוצות של הפועל המזרחי", (שם דומה להתאגדות החילונית של הקבוצות - חבר הקבוצות).

בשנת 1938 החליטו לשנות את השם לשם המקובל עד היום "הקיבוץ הדתי, איגוד הקבוצות של הפועל המזרחי" ובקיצור - "הקיבוץ הדתי".
 
במלחמת השחרור נפגעו קיבוצי התנועה פגיעה כבדה. עם פרוץ המלחמה נמצאו כל הקבוצות בקו החזית הקדמי: חברי טירת צבי הדפו התקפה כבדה של "צבא ההצלה"; גוש עציון עמד במצור ממושך והדף את האויב במבואותיה הדרומיים של ירושלים, עד שנפל. כך נפלו הקיבוצים כפר עציון, משואות יצחק ועין צורים. רבים מהחברים נפלו חלל ואחרים נשבו בשבי הירדני. כפר דרום ננטשה אחרי עמידה במצור ובקרב במשך חודשיים. חברי קיבוץ בארות יצחק בדרום, הדפו את הצבא המצרי מתוך חצר המשק. אך המחיר היה כבד מאד. עשרות חברים נפלו בקרבות, חמישה יישובים חרבו עד היסוד, ומלבד בארות יצחק, נותרו כולם מחוץ לשטח מדינת ישראל.

לאחר המלחמה, השתקמה תנועת הקיבוץ הדתי, בעליה של גרעינים וותיקים, על יסוד הקיבוצים שחרבו, ובהקמה של קיבוצים חדשים.

חינוך ותרבות
בקיבוצי התנועה קיימים מספר מוסדות לימוד תורניים: ישיבת עין צורים, ישיבת מעלה גלבוע, מדרשת עין הנציב לבנות, מרכז יעקב הרצוג ללימודי יהדות וכן מכינה קדם-צבאית לבנות "צהלי" במשואות יצחק. קיבוץ כפר עציון מפעיל בית ספר שדה בכפר עציון. בקיבוץ בית רימון פועלת מכינה קדם צבאית לבנים - כרמי חיל, ובמגדל עוז ממוקמת מדרשה לבנות.

חלק קטן מצעירי התנועה הולך ללמוד במוסדותיה התורניים; רוב בני התנועה אשר בוחרים שלא להתגייס ישירות הולכים לשנת י"ג התנדבותי, למכינות הקדם צבאיות או לישיבות הסדר, ואילו הבנות הולכות למדרשות שונות. על פי נתונים שפרסם מנהל אגף הביטחון בקיבוץ הדתי 93% מהבנים משרתים ביחידות קרביות וכל הבנות משרתות בצה"ל או בשירות לאומי. בשנים האחרונות ניכרת מגמת התחזקות רוחנית ודתית בקרב הדור השלישי והרביעי, אשר באה לידי ביטוי בגידול מתמשך של אחוזי הפונים למסגרות תורניות בסיום התיכון, ובאחוז הבנות הפונות לשירות לאומי. 

התנועה מוציאה ירחון בשם "עמודים".

מינהל וזהות פוליטית

בראש התנועה עומד מזכ"ל — כיום זהו נחמיה רפל, חבר קבוצת יבנה שהחליף ב2007 את יאיר ריינמן מקיבוץ לביא. מזכירות הקיבוץ הדתי יושבת בתל אביב.

מבחינה פוליטית התנועה מזוהה עם המפד"ל ויש לתנועה נציג בכל מוסדותיה. רוב חברי הקיבוץ הדתי מזוהים עם הצד הימני של הקשת הפוליטית, אך קיים חלק קטן מתוכם אשר מזוהה עם השמאל הפוליטי ובפרט עם תנועת מימד.

רבים מבני הקיבוצים של הקיבוץ הדתי בחרו ובוחרים להתגורר ביהודה ושומרון, בקעת הירדן ורמת הגולן.

בפברואר 2011 קראה התנועה למוסדותיה שלא לקבל כספים מהקרן החדשה לישראל, בשל המטרות שלטענתם הקרן מנסה לקדם. מוסדות התנועה, כגון "מרכז הרצוג" ונאמני תורה ועבודה, ביקשו להמשיך ולקבל את מימונה של הקרן.

רשימת הקיבוצים הדתיים
קיבוצי המרכז
*בארות יצחק
*קבוצת יבנה
*בני דרום (מושב שיתופי)
קיבוצי הגליל התחתון
*בית רימון
*לביא
*ניר עציון (מושב שיתופי)
קיבוצי הר הגלבוע
*מירב
*מעלה גלבוע
קיבוצי הנגב המערבי
*סעד
*עלומים
ישובי שפיר
*משואות יצחק (מושב שיתופי)
*עין צורים
קיבוצי עמק בית שאן
*טירת צבי
*עין הנצי"ב
*שדה אליהו
*שלוחות
*שדמות מחולה
קיבוצי גוש עציון
*כפר עציון
*מגדל עוז
*ראש צורים

לקריאה נוספת
* אריה פישמן, בין דת לאידיאולוגיה: יהדות ומודרניזציה בקיבוץ הדתי, הוצאת יד יצחק בן-צבי, ירושלים, תש"ן - 1990, 228 עמ'
* יוסי כץ, תורה ועבודה בבניין הארץ: הקיבוץ הדתי בתקופת המנדט, הוצאת אוניברסיטת בר-אילן, רמת גן, ינואר 1996, 304 עמ'

קישורים חיצוניים

*
*, לקסיקון הקיבוץ, יד טבנקין, 1998
*, תנועת הקיבוץ הדתי (שנים תר"צ-תש"ט)
* חיים פלס,, ד"צ מתוך: הנ"ל, הישג היסטורי בתמורותיו: ההתיישבות הקיבוצית והמושבית, 1990-1910, מכון בן גוריון לחקר ישראל והציונות, קריית שדה בוקר; יד טבנקין, רמת אפעל;  יד יערי, גבעת חביבה; המכון לחקר הציונות וישראל ע"ש חיים ויצמן, אוניברסיטת תל אביב, 2006, עמ' 196-159, באתר דעת
* 

הערות שוליים





כיכר המלך אלברט היא מהכיכרות הקטנות והמיוחדות ביותר בתל אביב. היא נמצאת באזור הוותיק שבלב תל אביב, צפונית לשדרות רוטשילד, בהצטלבות הרחובות נחמני, מונטיפיורי, מלצ'ט ובצלאל יפה. במרכז הכיכר הקטנה ממוקמים רק שני עצי פיקוס גדולים וספסל.

הכיכר קרויה על שם אלברט הראשון (1875–1934), מלך בלגיה משנת 1909 עד ליום מותו. בזמן מלכותו דרש המלך מגרמניה לכבד את הנייטרליות של בלגיה ערב מלחמת העולם הראשונה, וכאשר נדרש לאפשר לצבא גרמניה לעבור בתחומי ארצו – התייצב בראש צבאו ושהה עם הצבא לכל אורך המלחמה.

המלך אלברט ביקר בארץ ישראל ב-1933 וטייל עם ראש עיריית תל אביב מאיר דיזנגוף, שהבטיח לו לקרוא כיכר על שמו בעיר. המלך אלברט נהרג כשנה לאחר מכן בתאונת טיפוס הרים בהרי הארדנים שבדרום-מזרח בלגיה.

המבנה המפורסם ביותר בכיכר הוא בית הפגודה, שנבנה בשנת 1924 על ידי האדריכל אלכסנדר לוי בסגנון האקלקטי. הבניין נבנה עבור יהודי אמריקאי ממוצא מזרח-אירופי שכמעט לא התגורר בו. הבניין עמד מוזנח שנים רבות עד אשר שופץ בסוף שנות ה-90 של המאה ה-20.

בניין ייחודי נוסף נמצא בצדהּ הדרומי של הכיכר, ברחוב מונטפיורי 46. הבניין, שבמקורו היה בנוי בסגנון הבאוהאוס, נהרס כולו מלבד החזית הפונה לכיכר. מאחורי החזית ששומרה נבנה בניין מודרני עם קירות מסך על ידי האדריכלים רם כרמי וסימון פרידמן. הניגוד בין הבניין החדש לחזית הישנה יוצר מבנה ייחודי. בנוסף, יצרו המשפצים על חזית הבניין תבליט שמתאר את השתקפות עץ השקמה שבמרכז הכיכר על הקיר.

בצידה הצפוני של הכיכר ניצב "בית שפרן", הקרוי על שם היזם של הבניין שהוקם בשנות ה-30 של המאה ה-20. ייחודו של מבנה זה הוא בחלל הכניסה שמשני צדיו מצוירים ציורי קיר מרשימים המתארים את הכותל המערבי ואת קבר רחל כפי שנראו בתחילת המאה ה-20. מצבם של הציורים בכי רע, והם ראויים לשימור בשל ייחודם בתל אביב.

קישורים חיצוניים
*


גלגל המזל (באנגלית: Wheel of Fortune) הוא שעשועון טלוויזיה מבית היוצר של king world המשודר במספר מדינות. בעבר שודרה התוכנית גם בישראל.

בשעשועון זה מתמודדים שלושה מתחרים הצריכים כל אחד בתורו לנחש מילה מסוימת או משפט מסוים שכתוב על לוח, כשחלק מאותיותיו מוסתרות. כל מתמודד בתורו מסובב גלגל הנמצא לפני המתמודדים (מכאן השם "גלגל המזל") ולאחר סיבוב הגלגל מנחש המתמודד אות שלדעתו מופיעה בין האותיות של המושג הנסתר. אם ניחש נכונה – נחשף מקומה של האות במושג הנעלם, והמתמודד זוכה בכמות נקודות כפי שמורה הגלגל. כמו כן ניתן "לקנות" אותיות אהו"י בעבור סכום מוסכם של נקודות. המנצח בכל סיבוב הוא המתמודד שניחש את המילה או המשפט החבויים.

חוקי התוכנית
כללי
התוכנית היא וריאציה של המשחק איש תלוי בו המתמודדים צריכים לגלות מילה או משפט על ידי ניחוש אותיות המופיעות בהם.
מהלך סיבובים 1 - 5
# נערת הגלגל מציגה הגדרה של מילה, מטבע לשון או משפט (מן החי, מן האגדות, אישיות וכו') וחושפת כמה אותיות יש בו.
# אחד המתמודדים מסובב את "גלגל המזל", פלח הגלגל הנבחר מציין את הפרס בו המתמודד צפוי לזכות.
# המתמודד בוחר אות. אם האות נמצאת במשפט, האות מוארת והוא מקבל את הסכום עליו הצביע הגלגל כפול מספר הפעמים שהאות מופיעה במשפט.
# למתמודד יש אפשרות לקנות אות אהו"י תמורת 150 נקודות.
# אם טעה המתמודד, התור עובר למתמודד הבא, אם צדק מקבל סיבוב נוסף.
# אם המתמודד חושב שזיהה את המשפט הוא יכול לחושפו. אם צדק, הוא מקבל את מלוא הנקודות שצבר ואם טעה הסכום עובר למתמודד הבא.
הסיבוב המהיר
נערת הגלגל מסכמת את מצב הנקודות,ומציגה את הגדרת הסיבוב. המנחה מסובב את הגלגל, פלח הגלגל הנבחר מציין את הפרס בו המתמודדים צפויים לזכות, וכל מתמודד בתורו בוחר אות ומקבל חמש שניות לזהות את ההגדרה.
סיבוב הגמר
# המתמודד בעל התוצאה הגבוהה ביותר עולה לשלב זה.
# המתמודד בוחר חמש אותיות רגילות ושתי אותיות אהו"י.
# נערת הגלגל חושפת את האותיות הרלוונטיות.
# למתמודד ניתנות 10 שניות לזהות את המשפט.
# במידה וזיהה, המתמודד יבחר מספר מתוך לוח שעליו חמש דלתות ובכל אחת מהן נמצא פרס, כאשר בשתיים מהן נמצאת מכונית הפרס.
# אם קיבל המתמודד את המכונית זכה בה וסיים את השתתפותו, אם בחר בפרס אחר יוזמן המתמודד גם לתוכנית הבאה.

גלגל המזל בישראל

בישראל שודרה התוכנית בקשת בערוץ 2 בין השנים 1994 - 2000. התוכנית הופקה בתחילה על ידי "מעגלות הפקות" ולאחר מכן על ידי "שבלול תקשורת – ארז טל תקשורת בע"מ" חברת ההפקות המשותפת של ארז טל ויעל סברדלוף. את התוכנית הנחה ארז טל והמפיקה הראשית הייתה יעל סברדלוף. לצדו של טל השתתפה גם "נערת הגלגל", בהתחלה אפרת רותם ומירב לוין ואחר כך רות גונזלס וסיגל שחמון, שתפקידה היה לחשוף את האותיות שהתגלו. החל משנת 1999 הפסיק טל להנחות את גלגל המזל ובמקומו נבחר גיל ססובר. גלגל המזל זכה להצלחה גדולה בישראל ונחשב בזמנו לשעשועון המצליח ביותר של ערוץ 2. פרט לתוכנית הטלוויזיה, פותח גם משחק מחשב המבוסס על השעשועון, על ידי חברת CVR טכנולוגיות בע"מ.

ירון אגסי נחשב לאלוף האלופים של גלגל המזל לאחר שניצח שש פעמים ברציפות.

בחירת נערת הגלגל
בשנת 1995 התקיים טקס בחירת נערת "גלגל המזל", תחרות בה נבחרה המחליפה למירב לוין. רגע השיא היה הבחירה בין שש מתמודדות:

* גלית בורג – חברת הצמד גילי וגלית, נציגת ישראל לאירוויזיון 1989 בשיר "דרך המלך".
* רות גונזלס – אז דוגמנית בסוכנות הדוגמנות "יולי", זכתה בתחרות אך הוחלפה לאחר כשנה וחצי.
* אינגריד פלדמן – דוגמנית מצליחה ומלכת היופי של הולנד.
* טל מן – זכתה בתואר "חביבת הקהל", בעת הצילומים הייתה דוגמנית. שנים מאוחר יותר גם הגישה את התוכנית.
* סיגל שחמון – החליפה את רות ולאחר מכן הפכה למגישת טלוויזיה מצליחה בתוכניות "המבצר", "נוצץ", "סיגליות" ועוד.
* ענת אלימלך – לאחר המבחנים נבחרה להגיש את זאפ לראשון.

קישורים חיצוניים
* 
* עמית קוטלר,, ynet, 7.5.2010







פול קרוגר (Paul Kruger ; בשמו המלא סטפנוס יוהנס פאולוס קרוגר (Stephanus Johannes Paulus Kruger);  10 באוקטובר 1825 – 14 ביולי 1904), מדינאי בורי בולט באפריקה הדרומית, נשיא טרנסוול בשנים 1880 - 1899, ומראשי תנועת ההתנגדות לשלטון הבריטי באפריקה.

במהלך תקופת שלטונו של קרוגר התנהלו שתי המלחמות האנגלו-בוריות - מלחמת הבורים הראשונה (1880 - 1881), ומלחמת הבורים השנייה (1899 - 1902), בין האימפריה הבריטית ובין המדינות הבוריות טרנסוואל ומדינת אורנג' החופשית. המלחמה הראשונה הסתיימה בניצחון הבורים תחת הנהגתו של קרוגר, אך המלחמה השנייה הסתיימה בניצחונה של בריטניה ובחורבנן של מדינות הבורים.

קרוגר עצמו מת בגלות בשנת 1904. לזכרו נקרא פארק לאומי קרוגר.



מועדון כדורגל רדינג (אנגלית: Reading Football Club) הנו קבוצת הכדורגל הבכירה של העיר רדינג, אנגליה, המשחקת בליגת המשנה בעונת 2009/10. נוכח מיקומה של העיר רדינג במחוז ברקשייר - הוא המחוז המלכותי של אנגליה - כינויה של הקבוצה הוא "המלכותיים" (The Royals). הקבוצה משחקת באצטדיון מדייסקי (Madejski Stadium) המונה 24,200 מקומות ישיבה, ומאמנה הנוכחי הוא ברנדן רוג'רס. מדיה של רדינג כוללים חולצת פסים אופקיים בצבע כחול-לבן, ומכנס כחול.

היסטוריה
המועדון נוסד בשנת 1871 תחת הכינוי "אנשי האפיפית" (Biscuitmen) על שם התעשייה המרכזית בעיירה דאז. בשנות השבעים שונה הכינוי ל"מלכותיים".

בשנותיו המוקדמות נדד המועדון בין מספר מגרשים. עד 1878 שיחק ב"Reading Recreation Ground", ובארבע השנים הבאות שיחק באצטדיון הקריקט המקומי. בין השנים 1882-1889 שיחק ב"קולי פארק", ובתקופה שבין 1889-1896 שיחק באצטדיון הקריקט בקייברשם. עם הפיכתו של המועדון למקצועי בשנת 1895 היה צורך למצוא מגרש גדול יותר. ב-5 בספטמבר 1896 עברה רדינג  לשחק במגרשה באלם פארק, אשר נבנה במיוחד לצורך זה. המגרש שימש אותה ב-102 השנים הבאות, עד שבשנת 1998 עברה לאצטדיון מדייסקי החדיש בן 24,200 המקומות.

רדינג נבחרה לפוטבול ליג בשנת 1920 והצטרפה לליגה האנגלית השלישית. הקבוצה העבירה את רובן המכריע של שנותיה בליגה השלישית, כאשר היא עולה לפרקים לליגת המשנה וצונחת לפרקים לליגה הרביעית. ההפסד שנחלה רדינג מידי בולטון וונדררס בגמר פלייאוף ליגת המשנה בעונת  הפך אותה לקבוצה היחידה בתולדות הכדורגל האנגלי שסיימה שנייה בליגת המשנה ולא העפילה לפרמייר ליג, זאת מכיוון שבאותה עונה הוחלט על צמצום מספר קבוצות הפרמייר ליג מ-22 ל-20. הקבוצה נכשלה מספר פעמים להעפיל לליגה הבכירה אחרי תצוגות נאות בליגת המשנה.

הופעתה הטובה ביותר עד כה של רדינג בגביע ה-FA הייתה בעונת 1926/1927, כאשר הודחה בשלב חצי הגמר על ידי קארדיף סיטי, שזכתה בסופו של דבר בגביע. רגע התהילה של הקבוצה הגיע בשנת 1988 עתה זכתה בגביע סיימון כשניצחה את לוטון טאון בגמר באצטדיון ומבלי.

רדינג מחזיקה בשיא האנגלי ברצף הניצחונות מראשיתה של העונה: הקבוצה ניצחה בכל אחד מ-13 המחזורים הראשונים של עונת 1985/1986. בשנת 1979, שוער רדינג סטיב דת' שבר שיא אנגלי נוסף כששמר על שער נקי במשך 1103 דקות (במצטבר). יחד עם זאת, רדינג מחזיקה בבכבוד המפוקפק כקבוצה שהודחה מגביע ה-FA הכי הרבה פעמים. זאת מכיוון שרדינג, לצד נוטס קאונטי, היו הראשונים מבין מועדוני הכדורגל האנגלים הפעילים כיום שהתחרו במפעל מראשיתו בשנת 1876, ומאז הפסידו שתיהן משחק אחד מדי שנה, מלבד ב-1894 או אז זכתה נוטס קאונטי בגביע.

עונת  הייתה עונת השיא של המועדון, שהשיג 31 ניצחונות בליגת המשנה עם המנג'ר סטיב קופל, בדרך לקביעת שיא הנקודות באנגליה בכל הזמנים (106). בסיום העונה זכו הרויאלס באליפות והעפילו לראשונה בתולדותיהם לליגה הבכירה.

עונת הבכורה בפרמיירליג, ב-, היוותה המשך ישיר לעונת השיא הקודמת, כשהקבוצה משיגה 55 נקודות (16 ניצחונות), מסיימת במקום השמיני המכובד ומפספסת בנקודה אחת בלבד הופעה היסטורית במפעל אירופי.

בעונת  סבלה רדינג מחוסר יציבות, למרות שהותירה כמעט את כל הסגל שהיה אחראי לעונה הטובה הקודמת. 36 נק' (22 הפסדים) שלחו אותה בחזרה לליגת המשנה, כשהיא מדורגת אחרי פולהאם, שניצלה בזכות הפרש של שלושה שערים בלבד.

רדינג כשלה בניסיונה לחזור לפריימר ליג בעונה שאחרי הירידה לאחר שהקבוצה נוצחה בחצי גמר הפליאוף על העלייה לפריימר ליג בידי ברנלי. בסיום אותה עונה עזב את הקבוצה המנג'ר קופל, והחליף אותו ברנדן רוג'רס.

אגדה אורבנית נפוצה באנגליה מספרת על כך שלרדינג ניתנה הזכות ללבוש את מדיה הביתיים גם כשהיא משחקת בחוץ וגם כשליריב יש תלבושת דומה. עובדה זו, עם זאת, איננה נכונה בעליל.

שחקנים מפורסמים

קישורים חיצוניים
*
*




מְתוּשֶׁלַח, בנו של חנוך, אביו של למך וסבו של נח בונה התיבה, הוא דמות מקראית הנזכרת בספר בראשית (פרק ה), בסדר הדורות שבין אדם לנח. הוא חי 969 שנים, משך הזמן הארוך ביותר במקרא.

על-פי נוסח המסורה מתושלח מת באותה שנה בה התרחש המבול, ולכן יש שטוענים כי הוא מת במבול עצמו. רש"י, על-פי שיטתו של רב בתלמוד (מסכת סנהדרין, ק"ח), מפרש כי מתושלח מת שבוע לפני המבול, ולכן נכתב בפסוק: , כלומר, אלוהים המתין שבוע למותו של מתושלח, ורק אז החל את המבול, וזאת כדי "ללמדך שהספדן של צדיקים מעכבין את הפורענות לבא". עם זאת בנוסחים האחרים למקרא, שנות חייו, תאריך לידתו ותאריך פטירתו שונים מנוסח המסורה. על פי הנוסח השומרוני מתושלח מת למעלה משלוש מאות שנה לאחר המבול, אם כי לא ברור כיצד שרד את המבול. על פי נוסח השבעים מת מתושלח 6 שנים לאחר המבול, אולם בנוסח האלכסנדרוני מופיע תיקון לתאריכים, כך שמתושלח מת ב-14 בטרם למבול.

שמו הפך לסמל של אריכות ימים. העץ "מתושלח", שהוא העץ העתיק ביותר בעולם כיום הנמצא בקליפורניה, נקרא על שמו וכנראה נבט קרוב לתקופת לידתו של מתושלח על פי המקרא. 

הערות שוליים




בתנ"ך (בראשית ה', טו-יז), מַהֲלַלְאֵל היה בנו של קינן, ואביו של ירד. דור חמישי לאדם.

מהללאל חי 895 שנים. בנו, ירד, נולד לו בהיותו בגיל 65. היו לו בנים ובנות נוספים.


ארפכשד, הוא דמות בתנ"ך, בנו השלישי של שם בן נח, על פי בראשית י', כ"ב ודברי הימים, א' א' י"ז. על פי ספר היובלים  הוא מקורו של עם הכשדים .

שמות אחיו על פי פרק י': עילם, אשור, לוד וארם. על פי דברי הימים א', היו לו עוד 4 אחים: עוץ, חול, גתר ומשך. אולם על פי בראשית, 4 האחרונים היו בני ארם, אחיו של ארפכשד. בנו של ארפכשד היה שלח.

על פי התנ"ך, ארפכשד נולד שנתיים לאחר המבול וחי 438 שנים. את שֶלַח ילד בגיל 35.

השם ארפכשד מוזכר גם בספר יהודית (פרק א') כשמו של מלך מדי שנבוכדנצר ניצח . בקוראן, הוא קרוי בשם "ארפכשו" .

הערות שוליים




עוץ הוא שמן של שלוש דמויות שוליות מן התנ"ך.

*בכורו של ארם בן שם בן נח. אחיהם של חול גתר ומש (בראשית, י', כ"ג). בדברי הימים א', הוא מוזכר כבנו של שם בן נח, ואחיו של ארם. 
*בנו הבכור של נחור אחי אברהם. 
*בנו של דישן, משושלתו של עשו.

ארץ עוץ מוזכרת 3 פעמים בתנ"ך. בירמיהו (כ"ה, כ') כאחד העמים השותים מכוס התרעלה; במגילת איכה (ד, ה) "שִׂישִׂי וְשִׂמְחִי בַּת-אֱדוֹם, יושבתי (קרי: יוֹשֶׁבֶת) בְּאֶרֶץ עוּץ...", ובספר איוב (א', א') כמקום מושבו של איוב.
 
חוקרים שונים מזהים ארץ זו באזור ארם, באזור אדום או בבשן (ראו עמוס חכם, מבוא לספר איוב, דעת מקרא, עמ' 16-17).


גתר, על פי המסופר בבראשית, היה בנו השלישי של ארם בן שם בן נח. על פי הגרסה המובאת בדברי הימים א', לא היה בנו של ארם כי אם אחיו, בנו של שם. יוסף בן מתתיהו זהה אותו כאבי הממלכה הבקטריית.

גתר נזכר בבראשית:

ובדברי הימים א':



אשור, דמות מקראית, מוזכר במקרא כאחד מבניו של שם בן נח, ושממנו התפתחה האומה והממלכה האשורית. המקרא אינו ממשיך לסקור את צאצאיו של אשור והוא עובר לסקירת שאר משפחתו - צאצאי שם. 
 
על פי המקרא, אשור נולד לשם בתקופה שלאחר המבול, בין השנים 2103 לפנה"ס עד 1602 לפנה"ס‏‏, לפי התיארוך המקראי. 

ישנו איזכור נוסף בתנ"ך לגבי אשור, בעת סקירת צאצאי חם בן נח.

אולם לא ניתן להסיק בצורה חד משמעית האם אשור הוא זה שיצא מארצו של נמרוד ובנה את כל הערים האלה, או שנמרוד יצא מארצו לארץ אשור ובנה את אותם הערים. בפרשנות המסורתית למשל, רש"י נוקט כמובא במדרש . אולם הרמב"ן מפרש את המשך הפסוק על נמרוד, .

עם זאת, במקורות הארכיאלוגיים מתארכים את יישובם של הערים הללו לקראת 5,000 לפנה"ס. ואת ראשית ביסוס הממלכה לקראת 2500 לפנה"ס. ראו בהרחבה בערך ממלכת אשור.

ראו גם
* ממלכת אשור
* האימפריה האשורית
* אשור (עם)
הערות שוליים


ארם, דמות מקראית, בנו הצעיר של שם בן נח, אחיהם של עילם, אשור, ארפכשד ולוד וקיימת מחלוקת לגבי ארם אם הוא אחיהם או אביהם של עוץ, חול, גתר ומש. ארם נחשב לאבי העם הארמי.

ארם נזכר בבראשית כאח של עילם, אשור, ארפכשד ולוד ואב של עוץ, חול, גתר ומש:

ובדברי הימים א' נזכר כאח של עילם, אשור, ארפכשד, לוד, עוץ, חול, גתר ומשך:




מש הוא דמות מקראית המוזכרת בלוח העמים בבראשית פרק י,  כאחד מבניו של ארם בן שם בן נח.

שמו
ברשימה המקבילה בספר דברי הימים (דבה"א א, 17), במרבית כתבי היד, נקרא בנו של ארם "משך", וכך הדבר גם בתרגום השבעים, הן בבראשית והן בדברי הימים. עם זאת, אין לבלבל בינו לבין דמותו של משך בן יפת, המוזכר באותו הפרק בבראשית.
  גרסה שלישית, המופיעה בנוסח שומרון של התורה, במגילת מלחמת בני אור בבני חושך מקומראן ובכתבי יוסף בן מתתיהו מכנה אותו בשם "משא".

זיהויו
מרבית הניסיונות לזיהוי מש במחקר מניחים כי "מש" איננו יסוד אתני אלא וריאציה לשמו של חבל ארץ באזור ההתנחלות הארמית. ההצעה העיקרית במחקר לזיהוי מש היא עם הרי Mashu הנזכרים בעלילות גילגמש, אשר מקובל לזהותם עם הר הלבנון. הארכאולוג בנימין מזר הציע לזהות את מש עם "מאשא" הנזכר בכתבי מארות מהמזרח הקדום. חוקרים אחרים הציעו לזהות את מש עם הרכס טור עבדין בצפון מסופוטמיה.
 כיוון אחר לזיהוי מש כולל את החוקרים המעדיפים את הנוסח "משא" ומזהים בין מש/משא מלוח העמים בבראשית לבין משא הנזכר כבנו של ישמעאל (בראשית כה, 14). לשיטתם, מדובר למעשה באותו יסוד אתני, שבט נוודים אשר מיוחס ברשימה אחת לארם וברשימה האחרת לישמעאל.

בחפירות ארכאולוגיות שבוצעו בגבול תימן-עומאן התגלה אתר הנקרא בשם "ארם" ‏‏ מספר היסטוריונים גורסים כי זה המקום של העם הארמי וביניהם גם מש עצמו. על פי המסורת האתיופית מש היה מלך הארמים בין השנים 2162 לפנה"ס - 2096 לפנה"ס לאחר שירש את אביו ארם ‏‏ ותחתיו הארמים פלשו לאזורים נרחבין בסהר הפורה שם התעמתו עם המדינות המקומיות בנוסף לפלישה לכיוון קרן אפריקה לאתיופיה והם אלו שגרמו לירידת ארץ פונט וללחימה כנגד ממלכת כוש.

לקריאה נוספת
* יעקב ליוור, "מש", אנציקלופדיה מקראית, כרך ה'

הערות שוליים






אירועים
* גונדריק הופך מלך הונדלים והאלאנים אחרי מות אביו גודיגיזל
* גרטיאנוס נרצח וקונסטנטינוס השלישי נוטל את מקומו כראש חיל המצב המורד בבריטניה
* קונסטנטינוס השלישי מוביל את כל יחידות הצבא בבריטניה לגאליה. פעולה זו נחשבת לנסיגה של האימפריה הרומית מבריטניה

נולדו

נפטרו

לוח שנה











בתנ"ך, קינן הוא בנו של אנוש, ואביו של מהללאל. דור רביעי לאדם.

קינן חי 910 שנים. את בנו, מהללאל, ילד בהיותו בגיל 70. היו לו בנים ובנות נוספים.

ב"ספר הישר" מסופר שהיה קינן למלך הראשון שמלך על בני האדם.


ארגון נוער חובב תנ"ך (נח"ת) הוא ארגון ארצי שמטרתו להפיץ את לימוד התנ"ך ולהוות מקום מפגש לבני נוער החשים קשר לתנ"ך ואוהבים ללמוד אותו.

הארגון הוקם בסוכות התשמ"ב (1981) וחברים בו נערים ונערות, בעיקר בגיל תיכון (אך גם מעט מבוגרים וצעירים יותר). ייחודו של הארגון הוא בכך שהוא מנוהל על ידי החברים בו, ורוב השיעורים מועברים על ידי המשתתפים עצמם ולא על ידי מורים.

הארגון בארץ מחולק לששה מחוזות, במקביל לנהוג במשרד החינוך, עימו הוא משתף פעולה. בסוף שנת תשס"ד, נוסף גם "מחוז רשת", באמצעותו מועברים שיעורי תנ"ך בחדרי שיחה באינטרנט.  

פעילות הארגון מורכבת משיעורים שבועיים (או דו-שבועיים) בכל אחד מהמחוזות. שיעורים אלו מועברים על ידי אחד מחברי הארגון או בוגריו. כמו כן, מארגן נח"ת פעילויות ארציות בחגים ובכ-4 שבתות בשנה, וימי עיון (בדרך כלל בחופשת הקיץ) בהם מועברים שיעורים רבים על ידי מרצים חיצוניים ובוגרי הארגון. לארגון קשר הדוק עם חידון התנ"ך לנוער יהודי, וחלק מחבריו משתתפים בו בהצלחה. רבים מהזוכים בחידוני התנ"ך העולמי (לנוער) היו חברים בארגון.

הארגון פתוח לבני-נוער מכל שכבות החברה היהודית, ואינו קשור פוליטית למפלגה כלשהי או זרם כלשהו. הקריטריון היחיד לקבלה לארגון הוא אהבת התנ"ך. 

הארגון מוציא כתב-עת דו-חודשי הנקרא "כפית של נח"ת", בו מפרסמים חברי הארגון מאמרים. כמו כן, יש לארגון אתר ופורום באינטרנט בהם ניתן לדון בנושאים שונים הקשורים לעולם התנ"ך.

קישורים חיצוניים


 

נבחרת סן מרינו בכדורגל היא נבחרת הכדורגל הלאומית של סן מרינו. הנבחרת מנוהלת על ידי פדרציית הכדורגל של סן מרינו.

נבחרת סן מרינו זכתה להצלחה מעטה, בעיקר בגלל האוכלוסייה הקטנה של המדינה.
לזכותה רק ניצחון אחד, 1-0 נגד מדינה אירופאית זעירה אחרת,  ליכטנשטיין.

המשחק הרשמי הראשון של נבחרת סן מרינו היה משחק ההפסד 4-0 לשווייץ במסגרת מוקדמות אליפות אירופה ב-1990. לפני כן, הפסידה סן מרינו 0-1 לנבחרת האולימפית של קנדה ב-1986, אך משחק זה לא היה משחק רשמי.

נבחרת סן מרינו מעולם לא ניצחה משחק בינלאומי רשמי. הניצחון על ליכטנשטיין ב-2004 היה משחק ידידות.
למרות ההישגים הדלים של הנבחרת מחזיקה סן מרינו בתואר השער המהיר ביותר בהיסטוריה במסגרת מוקדמות המונדיאל, לאחר שבמוקדמות מונדיאל 1994 נגד נבחרת אנגליה, כבש דייוויד גאלטרי שער לאחר 8 שניות בלבד מפתיחת המשחק.

שיא עולמי נוסף שנשבר במשחק של סן מרינו היה ההפסד 13-0 לגרמניה ב-6 בספטמבר 2006, התוצאה הגבוהה ביותר אי פעם במוקדמות אליפות אירופה (השיא הקודם היה 12-1, ניצחונה של ספרד על מלטה).

בין המונדיאל הראשון למונדיאל 1990 הנבחרת כלל לא נרשמה למוקדמות, ומאז כשלה בכל ניסיונותיה להעפיל לטורניר. הנבחרת נרשמה לראשונה למוקדמות יורו 1992, וגם כאן כשלה בכל ניסיונותיה להעפיל.



אוגוסט לאופולד קרל (גרמנית: August Crelle; 11 במרץ 1780, אייכוודר, גרמניה - 6 באוקטובר 1855, ברלין) מתמטיקאי גרמני.

למרות שהוא לק קיבל השכלה פורמלית, בשנת 1806 הוא הגיש את עבודת הדוקטורט שלו לאוניברסיטת היידלברג.

פועלו החשוב ביותר היה הקמת כתב-עת מתמטי שנקרא כתב-עת למתמטיקה שימושית וטהורה (בגרמנית: Journal für die reine und angewandte Mathematik) שאותו ערך מ-1826 ועד מותו בשנת 1855. כתב העת פרסם מאמרים חשובים מאת אבל ואייזנשטיין.

קישורים חיצוניים
* 




תל בטש (בערבית: תַל אל-בַּטַאשִׁי) מזוהה עם תִּמְנָה המקראית, הינו תל קדום באזור השפלה, על גדתו המערבית של נחל שורק, לא רחוק מקיבוץ צרעה.

תמנה ככל הנראה כבר הייתה קיימת בתקופת הברונזה המאוחרת, והיא נזכרת בסיפור יהודה ותמר בספר בראשית. לאחר מכן היא נזכרת בתקופת יהושע בן נון בעת התנחלות השבטים. העיר היוותה את גבולה הצפוני של נחלת שבט יהודה כפי שכתוב: (יהושע ט"ו, י').  

בספר שופטים מוזכר שמה בהקשר לסיפורו של שמשון הגיבור אשר הלך לתמנה והתאהב שם באשה פלשתית שמאוחר יותר נשא אותה לאשה, כאמור: (שופטים י"ד,א'-ב'). 

המצאות הפלשתים בתמנה לא הייתה תופעה יוצאת דופן שכן מאז ומתמיד הייתה תמנה עיר בגבול ממלכת הפלשתים.

העיר הוחרבה בידי נבוכדנצר מלך בבל בשנת 603 לפנה"ס, אולם נושבה מחדש בעת שיבת ציון והתקיימה עד סוף התקופה ההלניסטית.

התל התגלה ב על ידי שארל קלרמון-גנו. הוא חשב שהתל היה מחנה צבאי רומאי. בשנות ה-40 של המאה ה-20 נסקר התל על ידי בנימין מזר ויעקב קפלן שעמדו על חשיבות התל. מזר הציע בתחילה לזהות את התל עם עקרון, אבל לאחר שעקרון זוהתה בתל מקנה שונה הזיהוי לתמנה בגלל מיקומו המתאים לתאור המקראי. תל זה היה היחיד שהתאים לתאור.

החפירות הראשונות בתל נערכו כבר בשנת 1977 והם נמשכו במשך 12 עונות חפירה עד שנת 1989. בחפירות נחשפו שרידי ביצורים ומבנים מימי מלכי בית דוד השייכים למאה ה-7 לפנה"ס והמאה ה-8 לפנה"ס, באחד מהמבנים הללו נמצאו קנקני חרס שעל אחד מהם נתגלתה הכתובת: "למלך".

לא רחוק מן התל, על גדתו המזרחית של נחל שורק התגלו שרידי כביש רומי ומספר תלוליות הקרויות "תלוליות בטש" שהן שרידי ישוב מהתקופות הנאוליתית, הכלקוליתית ותקופת הברונזה.
לקריאה נוספת
*דובי טל, מוני הרמתי, רוני רייך, אבנים גדולות מן השמים, הוצאת משרד הביטחון - ההוצאה לאור, 1998, עמ' 54.
*איתן אבניאון, המילון האנציקלופדי של המקרא, הוצאת איתאב-בית הוצאה לאור, 2003.
*כל מקום ואתר, הוצאת משרד הביטחון - ההוצאה לאור, 2000.
*עמיחי מזר, תל בטש, האנציקלופדיה החדשה לחפירות ארכאולוגיות בארץ ישראל, החברה לחקירת ארץ ישראל ועתיקותיה, כרך 1 עמודים 151-144

קישורים חיצוניים

, באתר "עידן התנ"ך".


 
 

מישל גונדרי (בצרפתית: Michel Gondry; נולד ב-8 במאי 1964) הוא במאי סרטים, פרסומות וווידאו קליפים הבולט בסגנונו החזותי החדשני ובמניפולציות שהוא עורך במרכיבי עבודותיו.

גונדרי נולד בורסאי, צרפת. עבודתו כיוצר סרטים החלה בווידאו קליפ שביים עבור להקת הרוק הצרפתית Oui Oui, שבה גם תיפקד כמתופף. סגנון עבודותיו המיוחד לכד את תשומת לבה של האמנית המוזיקלית ביורק, שביקשה ממנו ליצור קליפ עבור שירה Human Behaviour. שיתוף הפעולה בין השניים נמשך זמן רב, במהלכו ביים גונדרי עבור הזמרת שבעה וידאו קליפים. אמנים אחרים ששיתפו פעולה עם הבמאי היו הווייט סטרייפס, הכימיקל בראד'רס, דאפט פאנק וקיילי מינוג. גונדרי יצר מספר פרסומות טלוויזיה; אחת הפרסומות המפורסמות יותר, למכנסי הג'ינס של לוי שטראוס ושות', זכתה בפרס אריה הזהב בפסטיבל קאן. הוא היה חלוץ השימוש בטכניקות זמן הקליע, שזכו לתפוצה רחבה בסרט "מטריקס" (The Matrix); דוגמאות בולטות הן הווידאו קליפ Like a Rolling Stone שביים עבור להקת הרולינג סטונז, ופרסומת שביים ב־1998 עבור וודקה סמירנוף.

גונדרי נחשב (יחד עם הבמאים ספייק ג'ונז ודייוויד פינצ'ר) לנציג בולט של זרם במאי וידאו קליפים העוברים לביים סרטים באורך מלא. גונדרי ביים את סרטו הראשון באורך מלא, "המין האנושי" (Human Nature), ב־2001, וזכה  לביקורות מעורבות. סרטו השני, "שמש נצחית בראש צלול" (Eternal Sunshine of the Spotless Mind) (זהו גם שיתוף הפעולה השני שלו עם התסריטאי צ'ארלי קאופמן), יצא למסכים בשנת 2004, וזכה לשבחים ולפרסים רבים. הסרט משתמש בעיבודי תמונה דיגיטליים רבים שאיתם ערך ניסויים בווידאו קליפים שביים. בהמשך החל גונדרי לביים גם תסריטים שכתב בעצמו, בהם מדעי החלום (2006) ו-"קדימה, תריץ אחורה" (2008).

אחיו של מישל, אוליבר גונדרי, גם הוא במאי פרסומות טלוויזיה ווידאו קליפים, וכן עוסק בעריכה ובפוסט פרודקשן.

פילמוגרפיה
* 1989 Vingt Ptites Tours
* 1998 La Lettre
* 2001 המין האנושי / Human Nature
* 2001 One Day... - סרט קצר בהשתתפות גונדרי ודייוויד קרוס
* 2003 The Work of Director Michel Gondry - מכיל את הווידאו קליפים ופרסומות הטלוויזיה שביים גונדרי
* 2003 Pecan Pie - סרט קצר בהשתתפות ג'ים קארי
* 2003 I've Been Twelve Forever - דוקומנטרי
* 2004 שמש נצחית בראש צלול / Eternal Sunshine of the Spotless Mind
* 2005 מסיבת רחוב / Block Party - דוקומנטרי
* 2006 מדעי החלום / The Science of Sleep
* 2008 קדימה, תריץ אחורה / Be Kind Rewind
* 2011 הצרעה הירוקה / The Green Hornet

קליפים (רשימה חלקית)
* לני קרביץ - Believe
* ביורק - Human Behaviour
* שינייד אוקונור - Fire on Babylon
* מאסיב אטאק - Protection
* רולינג סטונז - Like a Rolling Stone
* ביורק - Army of Me
* ביורק - Isobel
* ביורק - Hyperballad
* דאפט פאנק - Around the World
* שריל קרואו - A Change Would Do You Good
* ביורק - Jòga
* ביורק - Bachelorette
* וייקלף ז'אן - Another One Bites the Dust
* בק - Deadweight
* סטארדאסט - Music Sounds Better with You
* רולינג סטונז - Gimme Shelter
* כימיקל בראד'רז - Let Forever Be
* רדיוהד - Knives Out
* כימיקל בראד'רז - Star Guitar
* וייט סטרייפס - Fell in Love with a Girl
* וייט סטרייפס - Dead Leaves and the Dirty Ground
* קיילי מינוג - Come into My World
* וייט סטרייפס - The Hardest Button to Button
* קניה ווסט ואדם לוין - Heard 'Em Say
* וייט סטרייפס - The Denial Twist
* ביורק - Declare Independence

קישורים חיצוניים

* 
*, ynet
*, nrg
* 
* עמית קוטלר,, nrg , 11/5/2008
* ים המאירי, ניו יורק,, 18.6.2009
* אמיר קמינר,, פנאי פלוס, 5.8.2010


פלג הוא דמות מקראית, בנו של עבר, אחיו של יקטן ואביו של רעו.

לפי המקרא, חי 239 שנה. היו לו בנים ובנות נוספים, בנו רעו נולד לו כשהיה בן 30
.

השם פלג ניתן לו, על פי המסופר בתנ"ך, כי בימיו נפלגה הארץ- כשהכוונה היא, ככל הנראה, למעשה בלילת הלשונות שבסיפור מגדל בבל. מכיוון שלא סביר ששמו ניתן לו על שם מאורע שהתרחש במהלך חייו, ייתכן כי הכוונה היא כי בלילת הלשונות אירעה בימיו של עבר, אביו.




Radeon היא סדרה של מעבדים גרפיים תוצרת חברת ATI המיוצרים החל משנת 2000. קיימות ארבע קבוצות של כרטיסי מסך, הנבדלות בדור ה-DirectX עליהם הם מושתתים. 

ATI Radeon - התפתחות המעבדים

המותגים של כרטיסי Radeon

AMD כבר לא משווקת כרטיסי מסך של Radeon בעצמה. במקום זה, החברה מוכרת מעבדים גרפיים של Radeon לחברות צד שלישי, שבונים ומוכרים כרטיסים מבוססי Radeon לציבור הרחב. החברות שמייצרות כרטיסים מבוססי - Radeon הם בין היתר: Diamond Multimedia, Sapphire Technology, AsusTek, HIS – Hightech Information System Limited, Micro-Star International, PowerColor, Gigabyte, VisionTek, ולאחרונה גם XFX ו-Gainward.

0.DirectX 7

המעבד הגרפי הראשון של ATI מסדרת Radeon יצא לאור בשנת 2000. שם הקוד שלו היה Rage 6 אולם לאחר מכן שונה שם הקוד ל-R100. ניתן להשוות כרטיס מסך לביצועיו של 2 GeForce של חברת nVidia, החברה המתחרה העיקרית של חברת ATI.

0.DirectX 8

כרטיס המסך הראשון של דור DirectX 8 הוא ה-Radeon 8500, שיצא לאור יחד עם ה-Radeon 8500LE (מאוחר יותר שונה שמו ל-Radeon 9100). ביצועיו של ה-Radeon 8500 היו טובים במעט מ-GeForce 3 של החברה המתחרה. הגרסה הבא בסגרה, ה-Radeon 8500XT, הייתה מוכנה ככל הנראה להתחרות ב-GeForce 4, אולם אנשי ATI החליטו לוותר עליו ולהתחיל לתכנן ולייצור את הדור הבא של המעבדים הגרפיים.

כרטיס המסך הבא, Radeon 9000, הווה גרסה בסיסית של Radeon 8500 בשילוב מספר שיפורים המצויים בגרסת ה-XT. זו הייתה הגרסה שהתחרתה עם GeForce 4 MX440. במקביל ליציאתו של ה-Radeon 9000, יצא לחנויות גם ה-Radeon 9700. היתרון של Radeon 9700 על כרטיס הגרפיקה של המתחרה היה התמיכה המלאה בטכנולוגיית Flip-chip pin grid array. עם זאת, רמת הביצועים הכללית של GeForce 4 TI הגיעה לרמתה של ה-Radeon 9700.

0.DirectX 9
אפיק AGP
המעבד הגרפי הראשון של דור ה-0.DirectX 9 היה ה-Radeon 9700PRO שיצא לחנויות באוגוסט 2002. לאחר חודשים מספר יצא Radeon 9700 שהיה חלש יותר מגרסת ה-PRO כיוון שמהירות הזיכרון והליבה שלו היו איטיים יותר. לאחר מכן יצאו לאור ה-Radeon 9500PRO וה-Radeon 9500. לגרסת ה-9700PRO היה פי שניים זיכרון מחשב לעומת ה-9500PRO. תקופת הייצור של Radeon 9500 הייתה קצרה מאוד. 

בתחילת 2003 החליף ה-Radeon 9800 את Radeon 9700, עם ליבה חזקה יותר. שהמשך השנה יצאו ה-XT וה-PRO, שניהם עם זיכרון גדול יותר וליבה חזקה יותר.

אפיק PCI-Express
במאי 2004 יצאה הסדרה החדשה, Radeon X. כרטיס המסך הראשון שיצא מסדרה זו הוא ה-Radeon x800. כרטיס מסך זה השתמש בזיכרון GDDR3. הגרסה חדשה ביותר של x800 היא גרסת ה-XT.

חודש לאחר יציאת ה-x800, הוציאה חברת ATI את ה-X300 וה-X600, כרטיסי מסך עם ביצועים טובים יותר מ-Radeon 9600.
חברת ATI המשיכה עם הסדרה והוציאה את ה-X1950 שיצא בגרסאות PRO,GT,XT ו-XTX. גרסת ה-XTX של ה-X1950 נחשבת לכרטיס המסך הכי חזק ב-DirectX 9.0.
DirectX 10.0

במאי 2007 (אחרי הרבה עיכובים ודחיות בתאריכי ההשקה) כרטיסי הHD2000 יצאו. הכרטיסים היו מאכזבים כי הם לא הצליחו להמודד מול כרטיסי סדרת 8 של NVIDIA (שיצאו כשנה לפני), אחרי זמן קצר AMD הכריזו על הRV670, שרוב אתרי החומרה הדליפו שהוא יהיה HD2950, שכמסתבר החליפו שם סדרה לHD3800. שני הכרטיסים שיצאו נחשבו לגלגל הצלה של ATI ויצאו כשהמלאי של ה8800GT אזל ו-NVIDIA לא עמדה בקצב הביקוש. וה3850 הצליח להדהים בביצועים יחסית למחיר (ביצועים של ה8800GTS ב-180$). 

ראו גם
* ATI
* nVidia
* GeForce

קישורים חיצוניים
*
*
*


בתנ"ך, יָקְטָן היה בנו של עֵבֶר, אחיו של פֶּלֶג, ואביהם של 13 בנים: אַלְמוֹדָד, שֶׁלֶף, חֲצַרְמָוֶת, יֶרַח,  הֲדוֹרָם, אוּזָל, דִּקְלָה, עוֹבָל (או: עיבל), אֲבִימָאֵל, שְׁבָא, אוֹפִר (אופיר), חֲוִילָה ויוֹבָב. שמות אלה מתאימים לעמים שחיו בדרום חצי האי ערב.

על פי מדרש ילקוט שמעוני (רמז סב אות רמז), פירוש שמו של יקטן הוא משום "שהיה מקטין את עצמו ואת עסקיו", ובכך מרמז הכתוב שאם הקטן מקטין את עסקיו וזוכה להעמיד 13 משפחות, גדול שמקטין את עסקיו על אחת כמה וכמה.

הפירוש על תרגום יונתן מוצא בשמות בניו של יקטן לשון נופל על לשון, ומדגים זאת על השמות אלמודד – שמדד הארץ בחבלים (אלמודד מלשון מדידה), ושלף – שמשך מי הנהרות ודקדק בשמן.

יקטן מוזכר בספר בראשית:

כמו כן, הוא מוזכר בדברי הימים א' א', יט-כג.


רְעוּ הוא השישי ברשימת האנשים המנויים בתנ"ך בעשרת הדורות שבין נח לאברהם (בראשית יא יח; יא כא; דברי הימים א א כה). בנו של פלג ואביו של שרוג.

מקור השם
השם רעו לא נתפרש בתנ"ך. אולם מקבילות לו – כנראה שמות ארמיים – מופיעות בכתבים נאו-אשוריים מנינוה (המאה ה-7 לפנה"ס) בצורות Ra’u וגם Ra’unanu. השם מופיע באלף הראשון לפנה"ס בכתבים עבריים חוץ-מקראיים, וגם באמורית, פיניקית (פונית), ובמיוחד באכדית בתקופות רבות.

עיצורי השם – רע"ו – אולי מקבילים לצורה רע"ה שבשפה השמית המערבית, שבין משמעויותיו: "לרעות" (בשדה), "להתחבר" (לאדם), וגם להיות שבע או שלו. לכן משמעותו כשם תואר יכולה להיות "רועה", "ידיד", "איש נעים" (כלפי אחרים), וגם "נעים" כתואר.

שם זה יכול להתחבר גם אל שמות האל כמאפיין לתארי האל, או במקרה של השם "אל" גם לתאר את האדם שנושא שם זה כ"ידיד האל" (בדומה לשם "ידידיה"), כמו בשם המקראי המקביל רעואל. ייתכן גם ש"רעו" המקראי מהווה קיצור של "רעואל".

שנותיו של רעו
רעו נולד לפלג כאשר אביו היה בן שלושים שנה (בראשית יא יח), וזה הגיל הכתוב גם באבי סבו (בראשית יא יד).

רעו הוליד את שרוג כאשר היה בן שלושים ושתיים שנה, וחי עוד 207 שנה, סה"כ 239 שנה, כמספר שנותיו של אביו, פלג.

לפי משה דוד קאסוטו (מנח עד אברהם, עמ' 174-175, 180-181), כל המספרים ברשימות היחס ("תולדות") שבספר בראשית משתמשים, כמו בכרונולוגיות מספוטומיות, בשיטת מספרים "משמעותיים", והם תמיד כפילויות והוספות של מספרי יסוד. במקרה של רעו:
*שלושים = מספר יסודי.
*207 = 200 + 7.
*239 = 200 + תוספת של 36 שנים + תוספת של 36 חודשים.

לקריאה נוספת
*אנציקלופדיה מקראית ערך רעו.
*”reu,” The Anchor Bible Dictionary, vol. 5, p. 692.
*משה דוד קאסוטו, מנח עד אברהם הוצאת מאגנס, תש"ד.


בתנ"ך, שְׂרוּג היה בנו של רעו ואביו של נחור.

שרוג חי 230 שנה. בנו, נחור, נולד בהיות שרוג בן 30, ואחריו בנים ובנות נוספים (בראשית יא, כב-כג).

בספרות החיצונית, בספר קדמוניות המקרא המיוחס לפילון, בפרק ד פסוק טז נאמר כי בעוד יושבי הארץ החלו לעסוק בעכו"ם ולהעביר את בניהם ובנותיהם באש שרוג ובניו לא הלכו בדרכם.



בתנ"ך, נחור היה בנם של שרוג בן רעו ומילכה בת קבר ואביו של תרח אבי אברהם.

נחור חי 148 שנה ולפי ספר היובלים התחתן עם יסכה. בנו, תרח, נולד לו בגיל 29, הגיל הצעיר ביותר שמוזכר עד אליו בתנ"ך. לפי עדות המקרא, היו לו בנים ובנות נוספים (בראשית יא, כד-כה).

בשמו נקרא נכדו, נחור בן תרח.



טכומטר (מד-מהירות, מיוונית: טאכוס - מהירות, מטריין - מדידה) הוא מכשיר מדידה המשמש למדידת המהירות של גוף או חומר נע. הצורה הנפוצה ביותר של טכומטר היא זו שמודדת את המהירות של ציר מסתובב, כמו במנוע או מכונה אחרת. הפלט של הטכומטר בא בדרך כלל בצורה של תצוגה אנלוגית; עם זאת, בזמן האחרון תצוגות דיגיטליות הופכות לנפוצות יותר.

טכומטרים של מכוניות מראים את מהירות הסיבוב של גל הארכובה של המנוע, אך למעשה הם נעזרים בקצב ההצתה כדי למדדו. יחידות המידה המקובלות הן סיבובים לדקה. ידיעת מהירות סיבוב המנוע אמורה לסייע לנהג לקבוע את ההילוך המתאים ביותר לנסיעה, על-מנת להוריד מהמנוע עומס מיותר. 

ככלל, בטכומטרים המשומשים בכלי תחבורה ישנו סימון של המהירויות שבהן לא מומלץ להפעיל את המנוע, וזאת משום שבמהירויות גבוהות יתר על המידה המנוע מתבלה מהר ועלול לספוג גם נזקים נוספים. בטכומטרים אנלוגיים האזור המסוכן מסומן בדרך כלל בצבע אדום. 

ברפואה משתמשים בטכומטרים על-מנת למדוד את מהירות זרימת הדם בנקודה מסוימת; לטכומטר כגון זה קוראים המאטכומטר. 


מִלְכָּה היא דמות מקראית, בתו של הרן, אחי אברהם, ואשת נחור אחי אברהם, ילדה לו 8 בנים והם: עוּץ, בּוּז, קְמוּאֵל אֲבִי אֲרָם, כֶּשֶׂד, חֲזוֹ, פִּלְדָּשׁ, יִדְלָף, וגם בְּתוּאֵל אבי רִבְקָה.

אברהם אבינו הוא גם דודה (אחי אביה) וגם גיסה (אחי בעלה).
 
נכדתה (רבקה) נישאה לנכד (יצחק) של סבא שלה (תרח).
 
שניים מהנינים שלה (יעקב ולאה) נישאו והולידו שבעה ילדים.



נבחרת דנמרק בכדורגל היא נבחרת הכדורגל הלאומית של דנמרק. הנבחרת נתמכת על ידי התאחדות הכדורגל הדנית. החל מאמצע שנות ה-80 משתתפת הנבחרת באופן קבוע בתחרויות כדורגל רשמיות.

הישגה הגדול ביותר של נבחרת דנמרק הינו הזכייה בטורניר יורו 1992. תחילה לא הצליחה נבחרת דנמרק להעפיל לטורניר, לאחר שסיימה במקום השני אחרי יוגוסלביה בשלב המוקדמות.
בעקבות מלחמת יוגוסלביה הוחלט להטיל סנקציות בינלאומיות על המדינה, שכללו את ביטול השתתפותה בטורניר יורו 1992. נבחרת דנמרק זכתה מן ההפקר וקיבלה את הכרטיס לטורניר, ובסופו של דבר גם זכתה בתואר לאחר שניצחה במשחק הגמר את גרמניה בתוצאה 2:0.

דנמרק עשתה את הופעת הבכורה שלה בטורניר גביע העולם בכדורגל ב-1986, כשהפתיעה את העולם, לאחר שניצחה בכל שלושת משחקי שלב הבתים שלה, שכוללים ניצחון מוחץ על נבחרת אורוגוואי בתוצאה 6:1, וניצחון 2:0 על סגנית אלופת העולם לשעבר גרמניה המערבית. בשלב שמינית הגמר הובסה דנמרק על ידי ספרד בתוצאה 5:1 וסיימה את דרכה בטורניר.

אוהדי הנבחרת, הידועים כאיכותיים ותרבותיים, מכונים רוליגאנס. האוהדים קיבלו מספר פרסים מפיפ"א ומאופ"א, על שילוב בין מסירות קיצונית לנבחרתם לבין אופי שקט ורגוע.

כמו כן, שיחקו בשורות נבחרת דנמרק זוכה פרס נובל לפיזיקה, נילס בוהר ואחיו, המתמטיקאי הארלד בוהר שאף זכה עם הנבחרת הדנית במדליית הכסף בטורניר הכדורגל של אולימפיאדת לונדון (1908).

היסטוריה
השנים החובבניות
דנמרק זכתה שלוש פעמים במדליית הכסף במשחקים האולימפיים שנערכו בשנים 1908, 1912 ו1960, וכן זכתה במדליית הארד באולימפיאדה בשנת 1948. הישג השיא של הנבחרת היה המקום הרביעי ביורו 1964, שאליו הגיעה בעיקר בזכות הגרלה נוחה במיוחד בשלבים הראשונים שהועידה לה יריבות חלשות כדוגמת ,  ו. בחצי הגמר הובסה דנמרק על ידי  בתוצאה 3-0, ובמשחק על המקום השלישי הפסידה 3-1 ל אחרי הארכה. עד שנות ה-80 של המאה ה-20 לא הגיעה הנבחרת להישגים נוספים.

שנות ה-80
הפריצה של נבחרת דנמרק החלה בשנות ה-80. דנמרק העפילה במפתיע ליורו 1984 כשהיא מקדימה בבית המוקדם את נבחרות , ,  ו. במהלך המוקדמות הרשימה דנמרק כאשר ניצחה 0-1 את אנגליה בוומבלי משער של אלן סימונסן. דנמרק פתחה את טורניר הגמר בהפסד 1-0 ל, אך בהמשך הרשימה כאשר הביסה את  0-5 וניצחה את  2-3, כאשר היא חוזרת מפיגור בן שני שערים. דנמרק העפילה לחצי הגמר מהמקום השני בבית, אחרי צרפת. בחצי הגמר הובילה דנמרק על  0-1 משערו של סורן לרבי בדקה השביעית, אולם הספרדים השוו ולאחר שגם ההארכה הסתיימה בתיקו 1-1 התייצבו שתי הנבחרות לבעיטות הכרעה. פרבן אלקייאר-לארסן החמיץ את הבעיטה החמישית לדנים, והם הפסידו 5-4. אף על פי שלא העפילה לגמר, נחשב הטורניר כהצלחה גדולה לנבחרת דנמרק. המבקיע הבולט של הנבחרת בטורניר היה פרנק ארנסן עם שלושה שערים. רבן אלקייאר-לארסן הבקיע שני שערים. כוכבי הנבחרת היו אלן סימונסן, פרבן אלקייאר-לארסן ומורטן אולסן.

דנמרק העפילה לראשונה לגביע העולם בכדורגל בשנת 1986, לאחר שסיימה ראשונה בבית המוקדם לפני , ,  ו. במונדיאל 1986 היא שובצה בשלב הבתים עם נבחרות ,  ו. דנמרק פתחה את הטורניר בניצחון 0-1 על סקוטלנד משער של פרבן אלקייאר-לארסן, ובמשחקה השני הביסה 1-6 את אורוגוואי משלושער של אלקייאר-לארסן ומשערים של סורן לרבי, מיכאל לאודרופ וג'ספר אולסן. היכולת המרשימה והמפתיעה של הדנים הגיעה לשיאה בניצחון על נבחרתה החזקה של גרמניה המערבית בתוצאה 0-2 משעריהם של אולסן ואריקסן. דנמרק סיימה את שלב הבתים במקום הראשון עם מאזן מושלם, הטוב ביותר מבין כל הנבחרות בשלב הבתים. בשלב שמינית הגמר הובילה דנמרק על ספרד 0-1, אך הובסה בסופו של דבר 5-1 והודחה מהמשך הטורניר. אלקייאר-לארסן היה המבקיע הבולט של הנבחרת עם ארבעה שערים.

דנמרק העפילה ליורו 1988, אך לא הצליחה לשחזר את הצלחותיה מהטורניר הקודם, כאשר הפסידה בכל משחקיה לספרד, לגרמניה המערבית ול. דנמרק לא הצליחה להעפיל למונדיאל 1990.

יורו 1992
שעתה היפה של נבחרת דנמרק הגיעה ביורו 1992. הדנים כשלו בניסיונם להעפיל לטורניר, לאחר שסיימו במקום השני בבית המוקדם אחרי יוגוסלביה. אולם, בעקבות סנקציות בינלאומיות שנבעו ממלחמות יוגוסלביה, הושעתה הנבחרת היוגוסלבית מהטורניר ודנמרק, כסגניתה בשלב המוקדמות, העפילה במקומה. הנבחרת נשענה על יכולתו הגבוהה של השוער פיטר שמייכל ועל היצירתיות של בריאן לאודרופ. הנבחרת, תחת הדרכתו של המאמן ריצ'רד מולר נילסן, רשמה את אחת ההפתעות הגדולות בכדורגל האירופי.

דנמרק פתחה את משחקיה בטורניר בתיקו 0-0 עם , ובהמשך הפסידה 1-0 ל. במשחק המכריע בשלב הבתים ניצחה דנמרק את  1-2, ובזכות ניצחונה של שבדיה על אנגליה במשחק המקביל הצליחה להעפיל לחצי הגמר.

בחצי הגמר הובילה דנמרק פעמיים מול  מצמד שערים של הנריק לארסן, אולם המשחק הסתיים בתיקו 2-2. דנמרק ניצחה בבעיטות הכרעה 4-5, והעפילה לגמר הטורניר מול אלופת העולם והמועמדת העיקרית לזכייה, . במשחק הגמר הדהימה דנמרק את גרמניה הפייבוריטית כאשר ניצחה 0-2 משעריהם של ג'ון ינסן וקים ווילפורט, ובכך זכתה לראשונה בתולדותיה באליפות אירופה. הנריק לארסן היה מלך שערי הטורניר עם שלושה שערים, בצוותא עם שלושה שחקנים נוספים.

שנות ה-90 עד היום
אף על פי שזכתה באליפות אירופה, לא הצליחה דנמרק להעפיל למונדיאל 1994. בשנת 1995 השתתפה דנמרק, בפעם היחידה בתולדותיה, בגביע הקונפדרציות כאלופת אירופה ואף זכתה בו לאחר ניצחון על , ניצחון בבעיטות הכרעה על  וניצחון 0-2 במשחק הגמר על . מיכאל לאודרופ ופיטר רסמוסן הבקיעו את השערים לזכותה של דנמרק במשחק הגמר.

דנמרק העפילה ליורו 1996 ושובצה בשלב הבתים עם ,  ו. דנמרק פתחה את משחקיה בטורניר בתיקו 1-1 עם פורטוגל, הובסה 3-0 על ידי קרואטיה וסיימה את משחקיה בניצחון 0-3 על טורקיה, שלא מנע ממנה להיפרד מהטורניר בתום שלב הבתים בעקבות ניצחונה של פורטוגל על קרואטיה במחזור המשחקים האחרון בשלב זה.

דנמרק העפילה למונדיאל 1998 לאחר שלא הצליחה להעפיל לשני הטורנירים הקודמים. היא ניצחה את  0-1, סיימה בתיקו 1-1 עם  וסיימה את משחקיה בשלב הבתים בהפסד 2-1 ל המארחת. התוצאות הבינוניות שהשיגה הנבחרת הספיקו לה כדי לסיים במקום השני בבית ולהעפיל לשמינית הגמר. בשלב זה הרשימה דנמרק כשהביסה 1-4 את , והעפילה לראשונה בתולדותיה לרבע גמר המונדיאל.

בשלב רבע הגמר שוב הפגינה דנמרק יכולת גבוהה, אך הפסידה ל העדיפה 3-2. מיכאל לאודרופ ובריאן לאודרופ, בטורניר הפרישה שלהם מהנבחרת, היו המצטיינים בנבחרת ומהמצטיינים בטורניר כולו.

דנמרק העפילה ליורו 2000, כאשר בדרכה לטורניר הביסה את נבחרת  0-5 ו-0-3 בשלב הפלייאוף. בטורניר עצמו כשלה הנבחרת. דנמרק, ששובצה לבית קשה, הפסידה בכל משחקיה לצרפת, להולנד ול ולא הבקיעה שער.

דנמרק העפילה למונדיאל 2002 בפעם השנייה ברציפות, והפגינה יכולת טובה בשלב הבתים, שבו ניצחה 1-2 את , סיימה בתיקו 1-1 עם  וניצחה את אלופת העולם היוצאת צרפת 0-2. דנמרק סיימה ראשונה בבית המוקדם, אך הודחה בשמינית הגמר לאחר תבוסה 3-0 ל. יון דאל תומאסון היה כוכב הנבחרת, והבקיע ארבעה מחמשת השערים שלה בטורניר.

דנמרק העפילה לאליפות אירופה בפעם השישית ברציפות והאחרונה, נכון להיום, כאשר עלתה ליורו 2004. בשלב הבתים סיימה דנמרק בתיקו 0-0 עם איטליה וניצחה 0-2 את . המשחק האחרון בשלב הבתים היה שנוי במחלוקת: דנמרק התמודדה מול שבדיה, כאשר תוצאת תיקו 2-2 ביניהן הייתה מעלה את שתי הנבחרות לשלב הבא בלי קשר לתוצאת המשחק שהתקיים באותה שעה בין איטליה לבין בולגריה. המשחק אכן הסתיים בתיקו 2-2, והדבר גרם לזעם בקרב האיטלקים, שטענו שתוצאת המשחק סודרה מראש בין הקבוצות. בעקבות התיקו, העפילה דנמרק לרבע הגמר מהמקום השני בבית, והובסה בשלב זה 3-0 על ידי צ'כיה. גם בטורניר זה היה יון דאל תומאסון כוכב הנבחרת, והבקיע שלושה שערים.

דנמרק לא העפילה למונדיאל 2006 וכשלה גם בניסיון ההעפלה שלה ליורו 2008, ובכך נקטע רצף של שש הופעות רצופות באליפות אירופה.

דנמרק העפילה למונדיאל 2010, אך לראשונה בתולדותיה לא הצליחה לעבור את שלב הבתים לאחר שהפסידה להולנד 2-0, ניצחה את קמרון 1-2 והפסידה ליפן 3-1 במשחק המכריע על העלייה לשלב שמינית הגמר.

כל גביעי העולם
* 1930 עד 1954 - לא נרשמה
* 1958 - לא העפילה
* 1962 - לא נרשמה
* 1966 עד 1982 - לא העפילה
* 1986 - סיבוב שני
* 1990 - לא העפילה
* 1994 - לא העפילה
* 1998 - רבע גמר
* 2002 - סיבוב שני
* 2006 - לא העפילה
* 2010 - סיבוב ראשון

כל אליפויות אירופה
* 1960 - לא העפילה
* 1964 - מקום רביעי
* 1968 עד 1980 - לא העפילה
* 1984 - חצי גמר
* 1988 - סיבוב ראשון
* 1992 - מקום ראשון
* 1996 - סיבוב ראשון
* 2000 - סיבוב ראשון
* 2004 - רבע גמר
* 2008 - לא העפילה
* 2012 - העפילה

שחקנים מפורסמים
* פיטר שמייכל
* נילס בוהר
* בריאן לאודרופ
* מיכאל לאודרופ
* פרבן אלקיאר לארסן
* יון דאל תומאסון
* פול נילסן
* תומאס הלבג
* ייספר גרונקיאר
* אלן סימונסן
* ניקלאס בנדטנר

קישורים חיצוניים
* 


תאורית השלבים, או התאוריה הפסיכו-חברתית של אריקסון, היא תאוריה בפסיכולוגיה התפתחותית שפותחה על ידי אריק אריקסון. התאוריה מתארת את מהלך החיים מינקות עד שיבה כסדרה בת שמונה שלבים, שבכל אחד מהם ניצב האדם בפני קונפליקט בין צרכיו האישיים לבין דרישות החברה, כל שלב והקונפליקט המיוחד לו. על פי אריקסון, מביא הקונפליקט בכל שלב למשבר אותו ניתן לפתור באופן מוצלח או כושל: התמודדות מוצלחת עם קונפליקט תבוא לידי ביטוי במציאת "שביל הזהב" בין הדרישות הסותרות, ותצייד את האדם בכלים להתמודדות טובה יותר עם קונפליקט השלב הבא. התמודדות בלתי מוצלחת תהיה כניעה ללחצי החברה או לדחפים האישיים, וזו תקשה על הסתגלות חברתית ועל ההתמודדות עם השלב הבא.

הרקע הפרוידיאני לתאוריה
תאוריית השלבים הפסיכו-חברתית של אריקסון היא למעשה פיתוח והרחבה של תאוריית ההתפתחות בשלבים פסיכו־סקסואליים של פרויד. בדומה לתאוריה של פרויד, גם התאוריה של אריקסון מבוססת על שלבים מובחנים ושונים איכותית זה מזה אשר ביניהם סדר מסוים.

בשתי התאוריות מודגשת חשיבות שלבי החיים המוקדמים, אולם השלבים בתאוריה של אריקסון הינם, כאמור, פסיכו-חברתיים: להבדיל מהתאוריה של פרויד, אשר לפיה בכל שלב יש לאדם צורך חושי ייצרי (דחף) בו הוא מתמקד בניסיונות להשיגו, בתאוריה של אריקסון ההתמקדות היא ביישוב קונפליקטים בין אותם צרכים ביולוגיים פנימיים לבין דרישות וכוחות חברתיים. בעוד פרויד התמקד כמעט אך ורק בשנים הראשונות להתפתחות, מקיפה התאוריה של אריקסון את משך כל חיי האדם, מינקות ועד זיקנה. 

אריקסון, בניגוד לפרויד, ראה את ה"אני" (אגו) כישות עצמאית ולא רק כישות המשרתת את צורכי הסתמי (איד).

אריקסון שלל את רעיון ה"קיבעון", שאליו אדם מגיע כתוצאה מהתמודדות בלתי מוצלחת עם בעיה באחד משלבי ההתפתחות, על פי פרויד. במקום זאת מצביע אריקסון על דרך מוצלחת או בלתי מוצלחת להתמודדות עם קונפליקט בכל שלב, כל אחת מהן "מציידת" את האדם באופן שונה לקראת התקדמותו הלאה להתמודדות עם השלב הבא, על הקונפליקט הכרוך בו.

שמונה שלבי ההתפתחות הפסיכו-חברתית
אריקסון חילק את חיי האדם לשמונה שלבים:

שלב הינקות - השלב האוראלי-סנסורי - אמון לעומת חשדנות (גיל 0-1)
שלב הינקות מקביל לשלב האוראלי בתאוריה של פרויד. האיבר החשוב ביותר בגופו של תינוק בשלב זה הוא הפה, התינוק יונק באמצעות הפה ויכול גם לדחות אוכל. בשלב זה הילד תלוי לחלוטין בהוריו (בעיקר האם). ההורים מהווים את "קשריו החברתיים" בשלב זה ומייצגים עבורו את העולם. הורים הקשובים לצורכי התינוק, מספקים את צרכיו ועקביים בתגובותיהם, מבססים בו אמון בסיסי, בעוד הורים בלתי קשובים או בלתי עקביים ביחסם אל התינוק, ייטעו בו חשדנות בסיסית. 

מכיוון שלא קיים "הורה מושלם", הקונפליקט עמו מתמודד התינוק בשלב זה הוא בין צרכיו הבסיסיים לבין יכולתו של ההורה לספק אותם - בין תחושת האמון לתחושת החשדנות. פתרון מוצלח של הקונפליקט יצייד את התינוק בתחושת אמון בסיסי בזולת, במקביל ליכולת לקוות גם בשעה שהם מכזיבים אותו, הבאה לידי ביטוי תחילה ביכולתו של התינוק לשמור על שלווה גם כאשר ההורה נעלם או מתרחק ממנו לרגע.

אריקסון סבר כי מידת האמון שיפתח התינוק איננה תלויה בכמויות של מזון או גילויי אהבה של האם, אלא בעיקר באיכותו של היחס האמהי. לא רק דאגה רגישה של האם למילוי צרכיו של התינוק נדרשת כאן, אלא אף מהימנות אישית במסגרת הסגנון של התרבות הקיימת, ואמונה עמוקה של האם, שיש משמעות לכל מה שהיא עושה. אריקסון טוען, שהסכיזופרניה מקורה באי פתרון של שלב זה.

שלב הילדות המוקדמת - השלב השרירי-אנאלי - אוטונומיה לעומת בושה (גיל 1-3)
בתקופת הילדות המוקדמת, המקבילה לשלב האנאלי של פרויד, האיברים העומדים במיקוד בשלב זה הם הסוגרים. התינוק הגדל מפתח יכולות מוטוריות שונות ובהן גם השליטה על הסוגרים, ויכולת לשלוט על עשיית צרכיו, ולכן בשלב זה מתחיל החינוך לניקיון. יחד עם קבלת יכולת זו עולה דילמה של "להחזיק או להרפות", לא רק במובן הצר של ההפרשות אלא במובן הרחב יותר של השליטה. חוסר יכולת להצליח במטלה זו עשוי ליצור תחושת בושה, דבר שקורה לא פעם לילדים בתהליך החינוך לניקיון. 

בשלב זה רוכש הילד אוטונומיה בסיסית - הוא רוכש תחושת כוח, עצמאות וביטחון וכך מגלה פחות תלות בהוריו. הדמויות המשמעותיות בשלב זה הן ההורים והאחים, שנדרשים על פי אריקסון לגלות גישה תקיפה כלפי הילד, אך במקביל להעניק לו חופש פעולה, לא לפגוע באמונו שנוצר בשלב הקודם ולא לשפוט אותו בחומרה. אם ידחו ההורים את ילדם או יזלזלו בו, עלולים להתפתח אצלו רגשות של בושה, חוסר ביטחון וספק ביכולתו. 

במידה שהילד עובר שלב זה בהצלחה, נוצר אצלו כח רצון, והוא יודע להחזיק או להרפות בסיטואציות הנכונות. למשל מצד אחד לטפל בצעצועים ולא לאבד אותם, אך לא להגיע למצב של החזקה כפייתית של צעצועיו וחוסר ויתור מוחלט כלפי אחרים; לא לנסות להחזיק בהוריו באופן צמוד, ומאידך לא לשחרר רגשות שליליים ולהתייחס בקרירות לזולת.

סכנה נוספת בשלב זה היא שהילד עלול להפנות את השליטה לא כלפי חפצים אלא כלפי עצמו, ולפתח אישיות עצורה ומצפון חזק וקפדני מדי, דבר שיביא אותו בשלב מתקדם יותר, לשליטה על פי חוקים והרגלים ולא בגמישות על פי רוחם של הדברים.

שלב גיל המשחק - השלב הלוקומוטורי-גניטלי - יוזמה לעומת אשמה (גיל 3-6)

שלב זה מקביל לשלב הפאלי של פרויד. האיברים העומדים במוקד העניין בשלב הזה הם איברי המין. בשלב זה ישנם גילויי יוזמה וסקרנות אצל הילד, המתבטאים בין השאר ביוזמות שהילדים מפעילים על סביבתם במטרה לבדוק את הסביבה ולחקור אותה. הילד "מתעסק עם" זולתו באופן מיני, אם ישיר ואם מרומז ועקיף. האוטונומיה שהילד קיבל בשלב הקודם מתרכזת בהרחקת מתחרים פוטנציאלים, ומכוונת לרוב כלפי הסגת גבול של האחים הצעירים יותר. 

בשלב זה הדמויות המשמעותיות עבורו הן הוריו ומבוגרים אחרים כמו גננת. בשלב זה נוצר תסביך אדיפוס או תסביך אלקטרה, עליהם כתבו פרויד ואחרים, ובהם מתאהב הילד בהורה מהמין השני ומקנא בהורה מהמין שלו שנתפס כמתחרה שלו. רצונו של הילד לעמוד על עצמאותו המתפתחת בגיל זה, והתאהבותו בהורה מהמין השני, עלולים להוביל אותו לקונפליקטים, לרגש אשמה וכן לפחדי סירוס שיבואו כעונש על הגירויים של איברי המין. לכן, על פי אריקסון, המשפחה צריכה לאפשר לילד ליזום דברים, לכוונו למטרות מקובלות, ולא להגיב בחומרה על גילויי העוינות של הילד כלפי ההורה בן מינו, או על המיניות המתעוררת שלו. הורים שיחנכו את ילדיהם חינוך נוקשה מדי יגרמו לילד לאבד את היזמה.

תסביך אדיפוס פתור בשלב זה יהווה פתרון חיובי של השלב. פתרון מוצלח של שלב זה גורם לכך שהילד לומד לא להיכנע לדחפים העיוורים שבו, אלא לכוון את עצמו ולהציב לו מטרה. המעלה אותה מקבל האדם היא המטרה (purpose) - היכולת לקבוע מטרות ולהתמיד בהן ללא הפרעה של רגשות אשם או פחד מענישה. אריקסון הדגיש את הפן החברתי: בגיל זה הילד כבר הולך ורץ בכוחות עצמו, הוא מתחיל להבין שהוא אינו המרכז בתוך המשפחה. הוא אף לומד את ההיררכיה החברתית בה הוא נמצא. 

שלב זה נמשך עד הכניסה לבית הספר.

שלב גיל בית הספר - שלב החביון - יצרנות-חריצות לעומת רגשי נחיתות (גיל 6-12)
בשלב זה ההתפתחות הקוגניטיבית של הילד הופכת למרכזית. בתקופה זו הילד הולך לבית ספר יסודי. זהו שלב הלמידה: הילד מוצא את עצמו בתוך מסגרת חברתית מחוץ למשפחה - הוא מבין את חשיבותה של העבודה היצרנית ותוצאותיה, הוא גם מבין את דרישתה של החברה ליצרנות מצידו. תקופת הלימודים בבית הספר מאופיינת בהישגיות וברכישת ערך עצמי. אלו נתפסים חשובים על פי אריקסון, משום שלפני שהילד יוכל לגדול ולהפוך להורה, עליו לרכוש יכולת להיות עובד ומפרנס פוטנציאלי.

הדמויות המשמעותיות בשלב זה, מלבד המשפחה, הן בית הספר, החברים, המורים, והסביבה איתה נמצא הילד במגע. הילד מתמודד עם משימות שבית הספר מטיל עליו - בתחומים גופניים, חברתיים ואינטלקטואליים. בשלב זה הילד לומד להשתמש במכשירים ולפתח מיומנות באפיקים השונים של חייו.

פתרון שלב זה באופן חיובי יוליד אצל האדם מיומנות. ההצלחות במשימות אלו ייצרו תחושת ערך עצמי, יכולת ומסוגלות עצמית, ואילו אם הילד לא יצליח, יחוש רגשי נחיתות וחוסר מסוגלות עצמית, וירגיש את עצמו כמי שנידון לבינוניות או פגימות, ויחוש חוסר מקום בחברה.

שלב גיל ההתבגרות - זהות לעומת טשטוש זהות- בלבול תפקידים (גיל 12-18)

שלב זה מקביל לבית הספר התיכון. גיבוש זהות אישית וחברתית הוא ממאפייני גיל ההתבגרות. גיל זה מתאפיין בשינויים גופניים. על הילד להחליף את הזהות הילדית שלו בזהות של בוגר. השלב החמישי הוא שלב מסכם לארבעת השלבים הקודמים אותם עבר הילד. כעת, עליו לעבד ולגבש את כל המידע שצבר מהשלבים האחרים על-מנת לגבש לעצמו את האישיות ואת המיניות הרצויה לו.

שלב זה הוא החשוב והמשמעותי בעיני אריקסון. בשלב זה הדמויות המשמעותיות עבור הנער יהיו קבוצת השווים לו - כלומר, נערים בני גילו. זהו השלב בו מתגבשת הזהות האישית של המתבגר. אם לא יצליח לגבש את זהותו, יתרחש טשטוש זהות (בלבול תפקידים וספק עצמי), דבר שעלול לגרום להרסנות, אדישות לסביבה ועוד. בעיה אחרת שעלולה להווצר ביצירת הזהות היא התגבשות של זהות שלילית עבריינית, הליכה לצדדים האפלים של החיים, ותיוג האדם את עצמו כמי שעובר על חוקי החברה.

קבוצת השווים מהווה מודל חיקוי עבור הנער, ובנוסף מקבל הנער משוב מחבריו על התנהגותו וכך מעצב אותה בהתאם. עוד בשלב זה - שחרור מההורים או מרידה בהם לשם השגת עצמאות. אך משימתו העיקרית היא לבנות זהות אישית. היא כוללת זהות מינית וזהות מקצועית. 
לעתים פונה המתבגר לחוויות שליליות כמו סמים, וזאת לצורך גיבוש הזהות.

אריקסון מאמין שזהות מגובשת היא תנאי ליצירת קשר אינטימי עם בן/בת הזוג, ללא חשש מאיבוד זהות. בשלב זה מתרחש מצד החברה גם מורטוריום, שהוא שמיטת חובות לשם התנסות בתפקידים שונים ללא מחויבות. החברה מתייחסת בסלחנות למרד הנעורים. פתרון מוצלח של שלב זה יוצר נאמנות של האדם לעצמו, ונאמנות של האדם לזולת ולעקרונות ורעיונות, דבר שעומד בבסיסם של קשרי חברות וידידות.

טקסי מעבר לשלב הבגרות הנהוגים בחברות רבות, נועדו לאשר את הזהות החדשה שמקבל המתבגר. האנשים אשר לא פתרו בצורה נאותה את השלב החמישי הינם אלו אשר נקראים בפי החברה "הילדים הנצחיים" - אלו אשר גם בגילאים מבוגרים עדיין מתנהגים בצורה ילדותית וחסרת אחריות.

שלב הבגרות המוקדמת - אינטימיות לעומת בדידות (גיל 18-35)
שלב זה נמשך מסוף גיל ההתבגרות ועד תחילת גיל העמידה. האדם מבסס את עצמו ומעמדו באמצעות עבודה יצרנית, ובאמצעות ניתוק קשריו התלותיים עם מערכות קודמות כמו הורים ומוסדות חינוכיים. בשלב זה מתבקש האדם להגיע להחלטות חשובות בחייו הן בבחירת המקצוע והן בבחירת בן הזוג איתו יחלוק את חייו. האילוץ נוצר בשל הצורך להתמודד עם הקונפליקט שבין הרצון להיות ייחודי לבין האיניטימיות והקירבה של הזוגיות.

במהלך הבגרות אמור האדם ליצור קשרים אינטימיים ללא החשש לאבד את זהותו האישית במצבים שמחייבים את הפקרת העצמי, בזיווג מיני, ידידות נפש, ובחוויות של השראה והארה פנימית. הקונפליקט בשלב זה הוא בין חיפוש אחר קשר אינטימי לבין בריחה מקשר קרוב וקבוע. כישלון בשלב זה מוביל לבדידות ולהסתגרות פנימית, לחוסר יכולת ליצור קשר או להתמיד בו לאורך זמן.

בנוסף לזהות האישית, נדרשת בגרות מסוימת על מנת ליצור אינטימיות עם הזולת. האינטימיות, שמחייבת אכפתיות ומחויבות, מרחיבה את האני, ויוצרת תחושה של קירבה, חום וביטחון. פתרון חיובי של שלב זה מוליד באדם את רגש האהבה, שמכוון אותו לקשרים עם הזולת. 

אריקסון מציין אוטופיה של הגניטליות באופן הבא‏‏:
הדדיות של אורגזמה עם בן זוג או בת זוג אהובים שמסוגלים ומוכנים להשתתף עמו באמון הדדי
ומסוגלים ומוכנים לווסת ביחד עמו את המחזורים של עבודה, הולדה ורגיעה כדי להבטיח גם לצאצאים התפתחות נאותה

שלב הבגרות - פוריות לעומת קיפאון (גיל 35-50)

בשלב זה מתאר אריקסון את החיים הבוגרים, ומציג את הדיכוטומיה שבין התחדשות ומרץ לבין דריכה במקום, כעומדת במרכזם. שלב זה הוא השתחררות מהאגואיזם, והתרחבות הדרגתית של הוויית האני. 

המוקד בשלב זה הוא בהעברת המטען הגנטי, הולדת הדור הבא, בטיפול ודאגה לו. הקונפליקט הוא בין היצירה והפריון (בבית, בעבודה, בחברה) לבין העדר היצירה (תחושת קיפאון התנוונות וחד גוניות). 

הכישלון עלול להיות בריחה לאינטימיות כוזבת שכלולים בה רגעים של סלידה הדדית, בה אין לאדם הבוגר עניין עוד במסגרות החברתיות בעיסוקו ואף לא בהולדה וטיפוח של צאצאים - מה שנקרא לפעמים גם 'משבר אמצע החיים'. פתרון חיובי של שלב זה יגרום לאדם להיות אכפתי ודואג לסביבתו.

שלב הבגרות המאוחרת - "אחדות האני"-שלמות לעומת יאוש (החל מגיל 50)
זהו שלב הזיקנה, ובעצם השלב האחרון בחיים, והתחושות החיוביות או השליליות שיתעוררו בו יעלו כתוצאה מההתבוננות הרטרוספקטיבית בחיים. בשלב זה האדם משלים את תפקידו כאחראי לעצמו וילדיו, בסיכום כל השלבים הקודמים שנטל בהם חלק. אריקסון כינה שלב זה "תמות האני".

בשלב זה נערך סיכום של הישגים וכשלונות בחיים, וכאשר האדם יגיע לסיפוק מחייו, יחוש אחדות האני. כלומר, הוא מקבל בסיפוק והשלמה את חייו, על הטוב והרע בהם, וחש שחייו בעלי משמעות וחשיבות, ואף משלים עם עובדת המוות כסיום החיים המספקים ומשביעי הרצון. מצב נפשי זה כולל קבלה מוחלטת של ההיסטוריה האישית ושל מעגל החיים האישי כדבר הכרחי מבלי אלטרנטיבות. נוצר ביטחון בכושר האישי לסדר ומשמעות. להשלמת מעגל זה, אריקסון סובר כי הכרחי גם אימוץ דמויות מופת בחברה וחיבור אליהם, או השתתפות בהליכה אחרי מנהיגות או בנטילת אחריות של מנהיגות בחברה.

לעומת זאת, ייאוש ופחד מפני המוות, מתרחש כאשר אין השלמה וקבלה של החיים בעבר ובהווה, אלא האדם חש החמצה, מרירות, חרטה ואי שביעות רצון. תחושה כזו עלולה ליצור אצלו קושי להשלים עם סיום החיים, והוא ייסוג לתלות ילדותית.

במידה ושלב זה נפתר באופן חיובי, האדם יחווה תבונה, שמשמעותה היכולת לתחושת השלמות של האני. הבנה עמוקה של החיים וקבלתם ללא רגשות של חרטה ותסכול.

אריקסון מציין שהשלב הראשון של מעגל החיים נעוץ בסופו, שכן האמון שהתינוק נדרש אליו בשלב הראשון, מוגדר במילון וובסטר, "כהסתמכות אומן על תמותו ושלמותו של האחר", ולכן הוא מגיע למסקנה כי "ילדים בריאים לא יפחדו מפני החיים, אם שלמות הוריהם מספקת שלא לפחד מפני המוות".

סכמה
את המודל של אריקסון ניתן לתאר כסכמה שבה שלב התפתחותי מאוחר, מבוסס על שלב התפתחותי קודם:

ניתן לראות איך משלב לשלב מתרחב מעגל ההשפעה על הילד והאדם נחשף ליותר ויותר אנשים, ואיך משלב לשלב גדלה עצמאותו. בארבעת השלבים הראשונים פתרון הקונפליקט תלוי יותר בחברה הסובבת את הילד מאשר בילד עצמו. גם לאחר מכן, בשלבים שבהם נראה כי האדם נוקט בהחלטות עצמאיות, הן עדיין במידה רבה נגזרות של כל התהליך שעבר.

התאוריה במחקר
מרבית המחקרים שעסקו בבדיקת התאוריה של אריקסון, התמקדו בשלבי גיל ההתבגרות. כך למשל התקבלה תמיכה לתאוריה במחקריו של ג'יימס מרסיה, שאף הרחיב את נושא רכישת הזהות ותיאר דפוסים שונים של זהות שהושגה במהלך גיל ההתבגרות: טשטוש זהות, זהות ידועה מראש, מורטוריום בזהות, והשגת זהות.

כמו כן, נמצאה עדות מחקרית לכך שאנשים שמפתחים מושג עצמי קוהרנטי בתום שלב הזהות מול בלבול תפקידים, הם בעלי סיכוי גבוה יותר לפתח יחסים אינטימיים תקינים עם אחרים בשלב הבגרות המוקדמת. 

מאידך, מבקרי התאוריה טוענים כי שלבי התאוריה לאו דווקא מתקיימים ברצף אותו הציע אריקסון, או בגילאים אותם הציע. בעיקר עולה הטענה כי אנשים עוסקים בקונפליקט השגת הזהות מול בלבול התפקידים לא רק בגיל ההתבגרות, אלא גם בהמשך חייהם הבוגרים.

לקריאה נוספת
* אריק ה. אריקסון, ילדות וחברה, תרגום: אורי רפ, ספרית פועלים, תל אביב 1976, פרק 7 - עמ' 187-196.
* האוניברסיטה הפתוחה, מבוא לפסיכולוגיה, יחידה 8, פסיכולוגיה התפתחותית עמ' 68-79

קישורים חיצוניים
*, אתר "בטיפולנט"

הערות שוליים





דרכון הוא תעודה רשמית המונפקת על ידי מדינה או רשות אוטונומית עבור אזרח המבקש לבקר במדינות זרות. הדרכון מעיד על המחזיק בו כי יש לו מעמד של אזרח במדינה שהנפיקה את הדרכון, והוא כולל פרטים אישיים עליו לשם זיהויו בפני רשויות המדינות הזרות. הנפקת דרכונים ואופן השימוש בהם מוסדרים באמנות בינלאומיות. כיום מקובל שכל אזרח בכל גיל חייב לשאת דרכון בעת נסיעה למדינה זרה, אם כי בעבר הייתה אפשרות לכלול בני משפחה בדרכון אחד - הגבר היה יכול לרשום את אשתו וילדיו הקטינים בדרכון שהונפק עבורו.

אטימולוגיה
דרכון מכונה בלעז "פַּסְפּוֹרְט", מילה שמקורה בצרפתית: Passeport. מילה זו נוצרה מהלחם המילים בצרפתית שפירושן "מעבר" ו"נמל". המילה העברית "דרכון" נגזרה מהמילה "דרך". בעבר הייתה מקובלת גם המילה "דַרְכִּיָּה", אולם כיום היא אינה בשימוש עוד.

שפה
בוועידה בינלאומית על דרכונים ב־1920 נקבע שהדרכון יהיה בצרפתית ובשפה נוספת. בימינו, מדינות רבות, במיוחד באסיה מנפיקות דרכונים באנגלית בנוסף לשפת המדינה, ולא בצרפתית. בבלגיה רשאי האזרח לבחור איזו משלוש השפות הלאומיות של בלגיה (הולנדית, צרפתית וגרמנית) תופיע ראשונה בדרכון שלו. דרכונים של מדינות החברות באיחוד האירופי מכילים כיתוב בכל השפות של האיחוד האירופי (בדרך כלל רק המילים "דרכון" ו"האיחוד האירופי"). בארצות הברית הדרכונים היו באנגלית וצרפתית עד אמצע שנות ה־90 של המאה ה־20, כאשר הספרדית הוספה לדרכונים. בישראל נכתבו הדרכונים בעבר בעברית ובצרפתית, אך מאז 1980 הם נכתבים בעברית ובאנגלית. הדרכונים הישראלים מודפסים מימין לשמאל על-פי כיוון הכתיבה בעברית, בשונה מדרכוני רוב מדינות העולם.

היסטוריה
כבר מהתקופה העתיקה ידוע על קיומם של מסמכים שהונפקו לאזרחים, במיוחד נושאי סחורות, כדי לאפשר להם מעבר באזורי קרבות. בימי הביניים הונפקו דרכונים אשר שימשו אישורי כניסה לתוך ערים ולעתים הכילו רשימות של ערים שמותר לנושא הדרכון להיכנס אליהם. 

שימוש כללי בדרכונים כדי לעקוב אחר תנועה של אנשים החל באופן סדיר רק בסוף המאה ה-18 בצרפת ומשם התפשט לרוב אירופה. עקב ביקורת של חוגים ליברלים, חובת הדרכונים בוטלה באמצע המאה ה-19 ועד 1914 אנשים יכלו לנוע יחסית בחופשיות בין מדינות, ללא תעודות מזהות. עם פרוץ מלחמת העולם הראשונה, חזרו רוב המדינות, כגון אנגליה, לדרוש מאנשים העוברים בין מדינות לשאת דרכון. 

הדרכון בעבר היה תעודה חד פעמית אשר הונפק לכל מסע בנפרד. באמצע המאה ה־20, החלו להנפיק פנקסי דרכונים לשימוש רב פעמי. בשנים האחרונות קיימת מגמה של מעבר לדרכונים ביומטריים המאפשרים זיהוי יותר טוב של נושא הדרכון.

סוגי דרכונים
* דרכון דיפלומטי – דרכון הניתן לדיפלומט ומעניק לו חסינות דיפלומטית.
* דרכון שירות– דרכון הניתן לאנשי מינהל וסיוע במשלחות דיפלומטיות או  לפקיד של המדינה הנוסע בתפקיד למדינה אחרת .
* דרכון קבוצתי – דרכון המונפק לעתים לקבוצה של תלמידים הנוסעים ביחד. 
* דרכון נאנסן – דרכונים  שהונפקו על ידי חבר הלאומים, ביוזמת פריטיוף ננסן אשר קיבל על כך פרס נובל לשלום, לפליטים שנאלצו לברוח ממקום מושבם. במקור ניתנו דרכוני ננסן לרוסים שברחו מברית המועצות על רקע אידאולוגי.
* דרכון פנימי - דרכון הנדרש במדינות דיקטטוריות על מנת לעבור מאזור אחד של המדינה למשנהו.

הדרכון בישראל

דרכון בישראל מונפק, ברוב המקרים, לתקופה של 10 שנים (קטינים- ל- 5 שנים בלבד). בעבר הונפק לתקופה של 5 שנים, עם אפשרות להאריך את תוקפו ל-5 שנים נוספות. כעבור 10 שנים או כאשר התמלא הדרכון, חובה לבטלו ולהחליפו בחדש. בראשית ימי המדינה, דרכונים הונפקו רק לשנתיים. דרכונים ישראליים מונפקים גם על ידי נציגויות ישראליות מחוץ לגבולותיה. 

הדרכון הישראלי נחשב למיושן מבחינת אמצעי האבטחה נגד זיוף הכלולים בו. האמצעים האלה הם "סימני מים" וסיבי נייר מיוחדים הנראים באור אולטרה סגול. דרכונים מתקדמים יותר, כגון הדרכון הגרמני או הדרכון הבלגי, מכילים אמצעי אבטחה נוספים: צילום מחזיק הדרכון מודפס על דף  הדרכון ולא מודבק אליו, דפי הדרכון כוללים הולוגרמה, כל דף בדרכון מודפס בצבע אחר כדי למנוע תלישת דפים מתוכו, הדרכון כולל שבב אלקטרוני עם כל פרטי הדרכון וכיוצא באלה.

היסטוריה
עד חקיקת חוק האזרחות, לא הונפקו דרכונים ליוצאים לחוץ לארץ אלא תעודות מסע. עם התארכות הליכי החקיקת חוק האזרחות, הוחל בחקיקת חוק דרכונים שיאפשר הוצאת דרכונים למי שהממשלה מכירה בו כאזרח ישראלי , אולם גם חוק זה התעכב ובסופו של דבר אושר רק לאחר חקיקת חוק האזרחות .

דרכון דיפלומטי
בראשית ימי המדינה, מכיוון שהממשלה לא הנפיקה דרכונים, נעשה שימוש יחסית רחב בדרכונים דיפלומטיים. כך למשל, דרכונים דיפלומטיים שימשו את פקידי משרד החוץ ובני משפחותיהם גם כשהם נסעו בנסיעות פרטיות . 

ב-12 בנובמבר 2007 אישרה הכנסת מתן דרכון דיפלומטי לחברי הכנסת במקום דרכון השירות שניתן להם עד כה, בהתאם לחוק חסינות חברי הכנסת. הצעת החוק הונחה על ידי ח"כ ניסים זאב שטען בפני מליאת הכנסת כי: "בשל מעמדם של חברי הכנסת... הנוסעים תדיר בנסיעות רשמיות לחוץ לארץ בתוקף תפקידם, ראוי כי זכאותם לדרכון רשמי לא תפחת מזכאותם של פקידי הממשלה הבכירים... כך שיקבע כי חברי הכנסת זכאים לדרכונים דיפלומטיים במקום דרכוני השירות". מנגד מספר חברי כנסת, וביניהם שלי יחימוביץ' טענו בפני המליאה כי חברי הכנסת אינם צריכים להיות שונים מכלל ישראל ביציאתם לחו"ל, וכבר כיום דרכון השירות מזרז בעבורם תהליכים שאינם פתוחים בפני האזרח הפשוט ודרכון דיפלומטי יש בו משום לתת דימוי מטעה שחבר הכנסת יוצא בשליחות רשמית מטעם ממשלת ישראל, ונותן לו חסינות ופטור מחובות מיסים החלות בארץ המארחת. חברי כנסת מהאיחוד הלאומי-מפד"ל טענו כמו כן שדמויות שנויות במחלוקת כמו חברי הכנסת הערבים יכולים לטוס לסוריה עם דרכון זה וליצור רושם שהם באו בשליחות רשמית.

ראו גם
* תעודת מעבר
* דרכון ביומטרי

קישורים חיצוניים

הערות שוליים




טורבינת רוח היא מדחף המשמש להמרה של אנרגיית רוח לאנרגיה חשמלית.

טורבינת רוח היא גרסה מודרנית של טחנות הרוח ששימשו לטחינה של חיטה לקמח. קיימים שני סוגים של טורבינות: טורבינות ציר אופקי בדומה למאוורר וטורבינות ציר אנכי, שבו האנרגיה מומרת לציר אנכי שבבסיסו גנרטור. השימוש בטורבינות נפוץ בעולם, ודנמרק היא מהחלוצות בשימוש במקור אנרגיה זה.

טורבינות רוח בישראל ובעולם
בנובמבר 1980 הוכרזה לראשונה במשרד האנרגיה והתשתית תוכנית לניצול אנרגיית הרוח בישראל, שבמסגרתה בוצעו פעולות לאיתור אתרים לטורבינות רוח וחוות רוח, מחקר ופיתוח, התחברות לרשת החשמל ולהקמת טורבינות רוח לייצור חשמל כמתקני הדגמה ובחוות רוח.

ב-1984 משרד האנרגיה אישר לתושבי כליל שבגליל המערבי, להתקין טורבינות רוח קטנות וזולות, ולמכור עודפי חשמל לחברת החשמל. האישור ניתן בעקבות כישלון הניסוי בתאים פוטו-וולטאים, שייצרו מעט מדי חשמל. יוזמה זו הצליחה, ותושבי כליל החלו למכור עודפי חשמל לחברת החשמל כבר ב-1985. 

טורבינת רוח גדולה להדגמה ראשונה לייצור חשמל הוקמה והופעלה בשנה 1981 בקרבת מפעל ישקר במעלות-תרשיחא ביוזמת משרד האנרגיה והתשתית ובסיועו, בשיתוף פעולה עם מפעל ישקר. החשמל שייצרה הטורבינה סופק ישירות למפעל. טורבינת הדגמה שנייה הוקמה והופעלה ב-1985 בתל קטיף. הטורבינה הוכרה על ידי משרד האנרגיה והתשתית ועל ידי חברת החשמל כ"יצרן חשמל פרטי" ראשון, וחוברה לרשת חברת החשמל. החשמל שייצרה נמכר לחברת החשמל על פי תעריפי חשמל ליצרני חשמל פרטיים מאנרגיות מתחדשות שהוגדרו אז לראשונה. 

ב-1986 הקימה חברת החשמל טורבינת רוח להדגמה בגוש שגב בגליל. כמו כן הוקמה ב-1986 טורבינת רוח להדגמה כ"יצרן חשמל פרטי" במעלה גלבוע. ב-1987 הוקמה טורבינת הדגמה בבית יתיר. וב-1988 - על רכס הר כביר, ליד אלון מורה. ב-1987 נבנתה טורבינת רוח אופקית גדולה, לפי שרטוטים של המהנדס והממציא אלכסנדר זרחין באתר הבניה של העיר אפרת. הרוחות החזקות במקום פרקו את המתקן, והניסוי הופסק. באותה שנה בסיוע משרד האנרגיה נוסתה טורבינת רוח אופקית נמוכה, בישוב תקוע‏‏. ב-1992 הוקמה חוות רוח ובה עשר טורבינות על הר בני רסן שברמת הגולן. מאז המחצית הראשונה של שנות ה-2000 מתוכננת בניית חוות טורבינות ברמת סירין בגליל.

ישנם מספר גופים לא ממשלתיים העוסקים בקידום הפקת אנרגיית הרוח בישראל‏‏, ובמקומות שונים בארץ נעשו סקרי רוחות לגבי כדאיות הפעלת טורבינות רוח במקום. בסקר שנעשה ב-1980 עבור משרד האנרגיה, נבחר מספר מקומות מוגבל, ולשם הופנו עיקר המאמצים‏‏. 
בעקבות החוק החדש של משרד האנרגיה משנת 2008, יש בישראל היערכות של ארגונים שונים, לקראת הפעלת טורבינות קטנות ובינוניות בפריסה רחבה הרבה יותר‏‏‏‏. 

בארצות הברית ובאירופה השימוש בטורבינות רוח נפוץ ביותר. בארצות הברית החלה התפתחות משמעותית בתחילת שנות ה-80 במדינת קליפורניה. באירופה החלה התפתחות בשנות ה-80 בגרמניה ובמדינות סקנדינביה; דנמרק היא אחת החלוצות בהקמת טורבינות רוח, ובשנת 2004 כ-20 אחוז מהחשמל במדינה זו יוצר באמצעות טורבינות רוח. בשנות ה-90 וה- 2000 הואץ השימוש בטורבינות רוח במדינות נוספות באירופה כמו אנגליה, ספרד, ועוד.

נצילות וסוגי טורבינות
נצילות הטורבינה הוא היחס המבוטא באחוזים בין כמות האנרגיה הקינטית של הרוח שהייתה עוברת ביחידת זמן דרך שטח חתך הפעולה של המדחף ("שטח הדיסק").
עדר המדחף, לבין כמות האנרגיה החשמלית הרגעית המופקת ביחידת זמן בפועל באמצעות המדחף. נצילותה המקסימלית התאורטית של טורבינת רוח הוא כ 59.3% ("גבול בץ" או Betz-Limit), אולם נצילות זו אינה בת השגה. הנצילות המעשית לה טוענים יצרני ומפעילי טורבינות רוח הוא בין כ-15% לכ-35%.

טורבינות רוח מופיעות בשתי גרסאות עיקריות:
#טורבינות ציר אופקי, ברובן בעלות מבנה הדומה בעיקרו לזה של מאוורר עם כנפי מדחף, אך אופן פעולתן הפוך: בעוד שבמאוורר אנרגיה החשמלית מסובבת  את כנפי המאוורר באמצעות מנוע לשם יצירת רוח מלאכותית, בטורבינת רוח אנרגיית הרוח מסובבת את להבי הטורבינה המניעות גנרטור להפקת אנרגיה חשמלית.
#טורבינות ציר אנכי, ברובן בעלות מבנה דמוי "להבת נר" הנוצר באמצעות שניים עד שלושה להבים קשתיים המחוברים בקדקדם ובבסיסם אל ציר אנכי המניע גנרטור. סוג נוסף של טורבינות ציר אנכי, אשר לעתים מונח אופקית בצמוד לקרקע, או אנכית צמוד לקיר, הינה טורבינת המפוח, או "גלגל סנאי". מחקר של הרשות המדעית באיחוד האירופי עבור הפעלת טורבינות רוח באסיה, מצא שיעילות הטורבינות הללו מגיעה ל85% ויותר, בעוד טורבינות המדחף מגיעות ליעילות של 55%-65% בלבד ‏‏.

המחקר והנסיון מראים כי נצילותן של כל טורבינות ציר אנכי גבוהה מזו של טורבינות ציר אופקי, אך השימוש בהן רווח פחות, מסיבות של עלויות תכנון והקמה.

בשנת 2008 הומצאה מערכת מיתרים להפקת אנרגיה מרוח (חגורת רוח), ללא טורבינה. מערכת זו פועלת בעקבות תנודות של חגורה בין סלילים ומפיקה אנרגיה חשמלית‏‏. הממציאים צופים שמערכת זו תקל מאוד על הפקת אנרגיה ביתית מרוח.

הפקת חשמל באמצעות טורבינות רוח

 הפקת חשמל מאנרגיית רוח היא בין הדרכים הזולות ביותר לייצור חשמל, בהשוואה למחירי השוק של הפקת החשמל מאנרגיות אחרות. פוטנציאל ייצור החשמל באנרגיית הרוח, יחסי למהירות הרוח בחזקה שלישית. 
למשל: תפוקת החשמל מיחידת שטח הניצבת לכיוון הרוח ברמת הגולן, היא בממוצע פי 8 מאשר במישור החוף, מאחר שמהירות הרוח ברמת הגולן היא בקירוב כפולה מזו שבמישור החוף. ההערכה היא שייצור החשמל באנרגיית רוח הוא כלכלי, באזורים בהם מהירות הרוח עולה על 8 מטרים לשנייה (28.8 קמ"ש), בממוצע. מהירויות כאלה נרשמו באזורים שונים בעולם, כגון בקליפורניה (בין האוקיינוס למדבר), באיים שונים (הקנאריים, הים האגאי, הוואי) ועוד. עם זאת, עשרות אלפי טורבינות רוח הותקנו בארצות הברית ואלפי טורבינות באירופה, בהודו ובמדינות נוספות רבות, גם באזורים בהם עוצמת הרוח קטנה יחסית. בדנמרק, לדוגמה, הותקנו טורבינות רוח על בסיס כלכלי, באזורים בהם נושבות רוחות במהירות ממוצעת של 5.6 מטרים לשנייה, בתנאים בהם תפוקת החשמל נמוכה בכ- 40% מזו שבמהירויות הגבוהות דלעיל, וכך גם בגרמניה ובמקומות אחרים. 

הפעלת הטורבינות ביעילות הנמוכה כדאית, בגלל מחירי עידוד והטבות שונות לייצור חשמל מאנרגיית רוח. בארצות אלה, קובעי מדיניות תעריפי החשמל מכירים בערך הסביבתי של ייצור אנרגיה נקייה, ומוצאים דרך לסבסד אותו.

גידול השימוש בטורבינות רוח ליצור חשמל בשנים האחרונות
* בשנת 1990 כבר פעלו בעולם כ-20,000 טורבינות על אנרגיית רוח, וסיפקו בערך 2,000 מגוואט חשמל. 90% מטורבינות הרוח בעולם מופעלות במדינת קליפורניה בארצות הברית, בה גדולה המודעות למקורות אנרגיה חלופיים.
* בשנת 1998 נוספו 2,100 מגוואט חשמל שיוצר באמצעות אנרגיית רוח. זוהי עלייה של 35% לעומת שנת 1997. סך הכול ייצור החשמל בשנת 1998 באמצעות טורבינות רוח הסתכם ב 9,100 מגוואט. תעשיית המתקנים לניצול אנרגיית הרוח מכרה בשנת 1998 בסכום של כמעט שני מיליארד דולר.
* בשנת 1999 ייצרו טורבינות רוח 21,000 מגוואט-שעה חשמל. מספיק כדי לספק צריכה של 3.5 מיליון בתים בעיר.

על פי דיווח של הארגון האמריקאי לשימוש באנרגיית רוח (American Wind Energy Association):
* בשנת 2002 הותקנו בעולם תחנות כוח חדשות המפיקות 6848 מגוואט חשמל, והביאו את הייצור העולמי לרמה של 31,000 מגוואט.
* הייצור של חשמל מאנרגיית הרוח בארצות הברית הגיע בשנת 2002 לכמות של 4,700 מגוואט (כמות אנרגיה המספיקה לכ-3 מיליון דירות מגורים). מתוך זה נוספו במשך שנת 2002 כ 400 מגוואט.
* בשנים 2005-2008 ההספק המותקן בעולם היה 59,091. 74,223, ,93,849 ו-121,188 מגאוואט בהתאמה.

יתרונות וחסרונות בהפקת חשמל מאנרגיית הרוח
יתרונות
עלות הפקת חשמל נמוכה, עקב הניצול של אנרגיה זמינה. רוח אינה עולה כסף, ולא נדרש דבר כדי ליצור אותה. המקור לה הוא מהאנרגיה הסולארית (כשהאוויר מתחמם אוויר אחר תופס את מקומו ונוצרת רוח). למעשה, העלויות העיקריות הכרוכות בהפקת החשמל מטורבינות רוח הן עלויות התכנון וההקמה של התחנות המבוססות עליהן. השקעה ראשונית זו עשויה להיות כדאית, משום שתהליך ייצור החשמל והתפעול השוטף זולים. עקב פשטות המערכת כמות התקלות בה נמוכה יחסית.

יתרון נוסף הוא שאנרגיה חלופית זו אינה מזהמת את הסביבה ואינה מכלה מחצבים כמו תחנות כוח מבוססות דלק דוגמת פחם, נפט וגז טבעי.

חסרונות
הפקת חשמל מרוח מזיקה לסביבה פחות מייצור חשמל בתחנות כוח קונבנציונאליות, אולם חוות הרוח משפיעות על הסביבה בתוכה הן פועלות. המפגעים העיקריים המיוחסים לניצול האנרגיה של הרוח הם: רעש, פגיעה בנוף, בטיחות, פגיעה בבעלי חיים, קרינה אלקטרומגנטית, עלות החומרים באנרגיה ופגיעה בניצול קרקעות. החששות העיקריים הם מפני הרעש שיוצרים להבי טורבינות הרוח, הפגיעה בנוף והנזק לבעלי חיים. כמו כן ישנם מחקרים שהוכיחו שלחוות גדולות ישנה השפעה שלילית על האקלים ולשימוש מאסיבי בטורבינות בינוניות יכולה להיות השפעה על האקלים הקרוב‏‏. להלן פירוט של החסרונות ופתרונותיהם:

# רעש תנועת כנפי טורבינות הרוח מאופיינת כרעש מכני וכרעש אווירודינמי. הרעש המכני נגרם על ידי פעולת המערכת (גנרטור, מסבים) ועוצמתו מושפעת מגודל המערכת. הרעש האווירודינמי נגרם על ידי תנועת הלהבים באוויר, והוא תלוי בגודל הלהבים ובצורתם. ניתן להפחית את עוצמת הרעש האווירודינמי באמצעות התאמת צורת הלהבים ובחירת אתרים מתאימים, מבחינת זרימת הרוח, המרוחקים ממקומות יישוב. כשממקמים חוות רוח במרחק מספיק מהיישוב (1-2 ק"מ) אין שום השפעה של הרעש ביישוב.
# השפעת טורבינות הרוח על עופות נחקרה במדינות המנצלות אנרגיה של הרוח. הנושא החשוב ביותר היה התנגשויות של עופות בטורבינות, אולם נבחנו גם ההשלכות על תזונת הציפורים וקינונן. הסכנה לציפורים צומצמה במידה ניכרת באמצעות הגדלת הלהבים והקטנת מהירותם, על מנת שייראו בעיני הציפורים במעופן. כמו כן הותקנו סולמות פנימיים וחיווט תת-קרקעי כדי למנוע קינון ציפורים על המתקנים. כשמשווים את הפגיעה טורבינות רוח למבנים אחרים מעשי אדם היא נמצאת זניחה.
# שאלת הפגיעה בנוף היא סובייקטיבית מעיקרה, אבל את ההתנגדות הגדולה ביותר מעוררות חוות רוח הבולטות לעין באזורים גבוהים בהרים. חלק מהגורמים המשפיעים על המראה ניתנים לוויכוח: המרחק מהמתבונן, מספר הטורבינות הנראות בשלמותן או בחלקן, סוג הטורבינות, גודלן וצבען, מספר הלהבים ומהירות סיבובם, תנאי האור וסידור הטורבינות באתר. בחינה אובייקטיבית של גורמים אלו יכולה לסייע להפחית את השפעות חוות הרוח על הנוף.
# החיסרון העיקרי של ייצור חשמל מאנרגיית רוח נובע מהתלות המוחלטת בנשיבת הרוח. ניתן להתגבר על מחסור ברוח באמצעות תכנון מערכי טורבינות הרוח לפעולה בזמן שיא הביקוש, אומר ביירה-מדסן, נשיא חברת טורבינות הרוח הדנית,  MICON NEG, ומבהיר ש"צריכת האנרגיה בדנמרק מגיעה לשיאה בשעות אחה"צ של ימי דצמבר הקרים, וסביר להניח שבשעות אלו נושבת הרוח בעוצמה הרבה ביותר".
# חיסרון עיקרי נוסף הוא היעדר אמצעי אחסון לחשמל, שהופק בעת שהרוח נשבה בחוזקה. מעריכים שטכנולוגיות עתידיות כגון גלגלי תנופה, או כמצברי ענק יפתרו בבוא הזמן את בעיית אחסון החשמל.
# חיסרון עיקרי נוסף הוא כמות התפוקה: נדרשות הרבה טורבינות על מנת להפיק חשמל בהספק של תחנת כוח שורפת-דלק גדולה.
# השפעה על האקלים. חוות רוח יכולות לשנות את מאפייני זרימת האוויר ועוצמתו, ובכך להשפיע על הסביבה הקרובה והרחוקה, הן ברמות החום והקור, והן במשקעים, על ידי שינוי מקום ירידת הגשם, ושינוי בעצמת הגשם והטל‏‏ .

שיקולים נוספים
ההוצאות החיצוניות של יצור חשמל בתחנות כוח הכוללות זיהום אוויר, נזק לבריאות, ניקוי כתמי נפט ודליפות אינן נכללות בדרך כלל בתחשיב מחירי החשמל. הכללת הוצאות אלו בתחשיב מוליכה למסקנה שניצול אנרגיית הרוח לייצור חשמל הוא האמצעי הזול ביותר. 

ייצור חשמל מאנרגיית הרוח ברחבי העולם מקטין את ההשפעות השליליות של שימוש בדלק פחמימני לייצור חשמל. באירופה, המובילה בפיתוח אנרגיה מרוח, מקובלת הטכנולוגיה כחלופה מועדפת לשימוש באנרגיה גרעינית ובדלק פחמימני לייצור חשמל.

פיתוח הפקת אנרגיה מרוח מעורר תחושות מנוגדות אצל קבוצות שונות של בעלי עניין. בחינת השלכות הטכנולוגיה על הסביבה צריכה לתת מענה להסתייגויות מבלי לוותר על היעד העיקרי, הספקת אנרגיה בלתי מזהמת. על המהנדסים והפוליטיקאים לבחון את כל האפשרויות על מנת לשכנע את הציבור שיתרונות ייצור החשמל מרוח עולים על החסרונות. 

אנו רואים שהאמצעי הזול ביותר לייצר חשמל הוא באנרגיית הרוח, ונמצאו או שקרוב לוודאי שיהיו בקרוב פתרונות לחסרונות העיקריים של הפקת חשמל מאנרגיית הרוח.
בעתיד הלא רחוק, אולי בשנת 2020 כבר כ-20% מאספקת החשמל העולמית תהיה של חשמל שהופק מאנרגיית הרוח.

קישורים חיצוניים

*, באתר ynet.
*.
* דוידסון אונליין - מאגר מדע: סרטון עם הסברים.
* הקואופרטיב לאנרגיות מתחדשות -.

הערות שוליים




מצור היא צורת לחימה שבה צד אחד מבקש לכבוש מתחם מבוצר ואילו הצד השני מבקש להגן עליו ולהמשיך להחזיק בו. ההגדרה המילונית למצור היא: "הקפת עיר על ידי צבא כדי לנתק אותה משאר המקומות ולהכניעה". כיום המונח "מצור" מתייחס לכל פעולת הלחימה על מתחם מבוצר ולא רק להקפתו והרעבתו. פעולת ההקפה והבידוד נקרא "כיתור" או "טבעת מצור".

מצור מתרחש כאשר כוח תוקף (או "כוח צר") נתקל בעיר או במבצר המסרבים להיכנע ושלא ניתן לכובשם בהתקפה ישירה ומיידית. המצור בדרך כלל כרוך בכיתור המטרה ובחסימת דרכי האספקה, בשילוב התקפות על הביצורים במטרה להבקיעם. ההתקפות על הביצורים בדרך כלל עירבו כלי מצור וארטילריה ולעתים אף ניסיונות לחפור מתחת לביצורים ולמוטט את יסודותיהם.

למצור צבאי יכולות להיות ארבע תוצאות:
#המגנים הודפים את המצור ללא עזרה מבחוץ, והכוח הצר נסוג מבלי שכבש את המתחם. במקרה זה אומרים שהמתחם "החזיק מעמד".
#אם המגנים נעזרים בכוח חיצוני שמניס את הכוח הצר, אומרים ש"המצור הוסר" מעל המתחם.
#אם המגנים והאוכלוסייה מצליחים להימלט לפני שהכוח הצר כובש את המתחם, אומרים שהמתחם "פונה" ו"נפל בידי האויב".
#אם הכוח התוקף מצליח לכבוש את המתחם ומשמיד או לוכד את המגנים והאוכלוסייה אומרים שהמתחם "נפל בידי האויב".

לוחמת המצור קדומה כהיווצרות ריכוזי האוכלוסייה החקלאיים והעירוניים, כאשר איכרים הקימו גדרות ותעלות על מנת להגן על יבולם מפני חומסים. במזרח התיכון יש עדות לערים מבוצרות בחומות אבן עוד מ-4000 לפני הספירה (יריחו). במהלך ימי הביניים לוחמת מצור הייתה חלק הארי בלחימה באירופה. לוחמת המצור עברה את ההתפתחות המשמעותית שלה מאז התקופה הרומאית כאשר הומצא התותח. התותח מוטט בנקל ביצורים שעמדו חזקים מול כלי המצור העתיקים ושינה את תכנון הביצורים. במאה ה-20 חשיבותה של לוחמת המצור הקלאסית פחתה ורוב הערים לא כללו עוד חומות עיר או ביצורים למיניהם. את לוחמת המצור על ערים החליפה בעיקר לוחמה בשטח בנוי, וזאת עקב ההתפתחות הגדולה באמצעי ההשמדה והגידול בכוח האש שהפך רבים ממאפייני המצור הקלאסי ללא רלוונטיים.

שיטות מצור

הכוח הצר
האסטרטגיה הכללית של הכוח הצר נשענים לרוב על שלושה שלבים, שלעתים חופפים או נבלעים זה בזה:

# ניתוק המתחם המבוצר מסביבתו, כדי למנוע את תגבור הכוח הנמצא בתוכו באנשים ואספקה ועל מנת לפגוע ברוח הלחימה שלו.
# שבירת חוסנו, יכולתו  ורצונו של הכוח המגן להלחם על ידי שילוב של אמצעים טקטיים, טכנולוגים, ופסיכולוגים.
# השתלטות על המתחם המבוצר באמצעות הסתערות, תחבולה, שימוש בבוגדים או במשא ומתן.   

באופן כללי, ישנן ארבע שיטות להכנעת מעוז מבוצר:
# ביקוע מערך הביצורים, פריצת החומה וכיבוש המעוז בכוח תוך קרב פנים אל פנים מול המגנים. שיטה זו דרשה כלי מצור בעלי כוח מכני רב, על מנת לפעור חור בחומה ו/או לרסק את השערים. אמצעי המצור שהיו קיימים בעת העתיקה וימי הביניים, כגון אייל ניגוח, קטפולטה וטרבושה, לא היו מספיק חזקים בשביל להכריע מעוז מבוצר היטב ורק עם המצאת התותח החלו חומות בצורות להתמוטט בקלות אל מול התוקף. בעקבות המצאת התותחים פותחו ביצורים מיוחדים כנגד תותחים שהקטינו מאוד את יעילות הארטילריה הישירה. שיטה נוספת להבקעת הביצורים היה לנסות לחפור תחתם ולמוטט את היסודות.
# הקפת המצור בטבעת כתר המונעת כניסת אספקה ומזון למעוז הנצור. הצבא הצר מרעיב את הנצורים ומחכה שייכנעו מחמת רעב אחרי שתיגמר להם האספקה. טבעת מצור היא גם שיטה להחלשת המגנים לפני ניסיון ההבקעה.
# הפצצת העיר בירי תלול-מסלול על מנת להתיש את המגנים, לערער את המוראל שלהם ולהכניעם. בעת העתיקה וימי הביניים הפצצה זו נעשתה באמצעות מעוטים (קטפולטה) וטרבושה. אחרי גילוי אבק השריפה זה נעשה באמצעות מרגמות ותותחים היורים בכינון עקיף.
# ניצול בוגד מקרב הנצורים על מנת לחדור למעוז בדרכי עורמה, כאשר הנצורים לא מצפים לכך, ולנצל את ההפתעה כדי להכריע אותן.

מול ביצורי אבן מתוכננים היטב, רוב ניסיונות ההבקעה נטו להסתיים בכישלון, ואילו מצורים ממושכים - בהנחה שלצבא הצר היו את האמצעים הלוגיסטיים לאחזקת מחנה בתנאי שטח קשים לזמן ממושך - נחלו לרוב הצלחה. מול ביצורי עץ, שהיו נפוצים באירופה של טרום מסעות הצלב, גם תקיפות הבקעה צלחו.

הכוח הנצור

הכוח הנצור הסתמך בעיקר על ביצורים ואספקה גדולה של מזון ומים כדי להחזיק מעמד מול מצור ממושך. מבצרים וערים כללו לעתים גם בורות מים, מעיינות ושדות תבואה שנמצאו בתוך החומות, דבר שהחזיק את יכולתם לעמוד בפני מצורי הרעבה ממושכים. 

הביצורים עצמם כללו כמעט תמיד חומה גבוהה שבה שזורים צריחים ומגדלים, ובהם חרכי ירי המאפשרים לירות על כל מי שמנסה לטפס על החומה או לפרוץ אותה. על גג החומה עצמה היה נהוג להציב קשתים שיירו חצים על הכוח הצר וימנעו ממנו לנסות לפרוץ את החומה או לטפס עליה. בנוסף לירי, יכלו הקשתים להשליך על התוקפים אבנים או שמן רותח מגג החומה. לעתים נחפר לפני החומה חפיר (יבש או רטוב) וזאת על מנת לסכל ניסיונות להגיע אל יסודות החומה ולמוטטה. נקודת תורפה במערך הביצורים הייתה המגדל שהכיל את שער הכניסה למבצר, ולפיכך מוגן מגדל זה בכבדות. בשיא ימי הביניים השתכללו הביצורים ולעתים אף כללו חומות כפולות (המאפשרות להמשיך להחזיק מעמד גם אחרי שחומה אחת נפרצה), מגדלים עגולים החולשים על כל הזוויות, חפיר רחב ושער עם גשר הניתן להרמה. כאשר הומצא התותח שהפך את ביצורי ימי הביניים לחסרי תועלת, פיתחו המהנדסים של אירופה ביצורים נגד ארטילריה המבוססים על מגננים, סוללת עפר וחומות נמוכות, שצוידו אף הן בתותחים על מנת לפגוע ולהשמיד את כלי המצור ותותחי הכוח הצר.

עוד שיטה שבה השתמשו הנצורים לשבירת מצור היא חבלה במחנה האויב ותקיפת הכוח הצר במטרה להרוס את מחנהו או את כלי המצור שלו ולאלצו לוותר על המצור. ביצורים מסוימים כללו שערים סודיים בחומה (שנקראו "פִשפָשים") שאפשרו הוצאת כוחות קטנים על מנת לחבל במחנה הצר וציודו. לעתים הסתמכו הנצורים על כוח צבאי חיצוני שיסייע להם מבחוץ לשבור את המצור.

היסטוריה
תולדות לוחמת המצור היא כתולדת הביצורים והתפתחותן. העיר המבוצרת העתיקה ביותר היא כנראה יריחו, שבה נמצאו שרידי חומות וחפיר. 

לוחמת מצור בעת העתיקה
העת העתיקה כללה מצורים גדולים ומפורסמים על ערים מפוארות ומבוצרות למשעי, כאשר רוב כלי המצור התפתחו בהדרגה וכללו מגוון אמצעים: החל מאיילי ניגוח, סולמות ומגדלי מצור וכלה במעוטים מתקדמים שפותחו על ידי היוונים והרומאים.

אולי המצור המפורסם ביותר הוא המצור על העיר טרויה. מצור זה המוזכר באגדות האיליאדה, נמשך לפי אגדות המיתולוגיה היוונית כעשר שנים, עד לשבירתו על ידי שימוש מתוחכם בסוס מעץ. מצור זה נחשב לאגדה עד לתחילת המאה ה-20, אולם חפירות ארכאולוגיות גילו שרידים של עיר מבוצרת במקומה המשוער של העיר, דבר שלפי חוקרים מסוימים תומך בחלק מהסיפור האגדתי.

אלכסנדר הגדול וצבא מוקדון היו מעורבים במצורים רבים. שניים מהם ידועים במיוחד: המצור על צור (Tyre) ועל המצור על הסלע סוגדיאנה (Sogdian Rock). העיר צור הייתה עיר-אי פיניקית במרחק ק"מ אחד מהיבשה ונחשבה לבלתי חדירה. המוקדונים בנו סוללת עפר אל העיר (נאמר עליו שהיה ברוחב של כ-60 מטר) והציבו בסופה כלי מצור כגון קטפולטות קלות ומרגמות שירו אבנים על העיר. אחרי 7 חודשי מצור נפלה העיר. בניגוד מוחלט לצור, המבצר בסוגדיאנה נכבש על ידי תחבולה: המבצר היה ממוקם גבוה על צוק, אלכסנדר השתמש בטקטיקה דמויות קומנדו על מנת לכבוש הרים שחולשים על המבצר ולגרום למגינים המיואשים להיכנע.

הלגיונות של הרפובליקה הרומית ומאוחר יותר, האימפריה הרומית, ידועים במיומנות ההנדסיות שלהם ובפרט בטקטיקת המצור שלהם שבוצעה ביעילות ובנחישות. במסעו לכיבוש גאליה במאה ה-1 ניהל יוליוס קיסר מספר רב של מבצעי מצור מגוונים. יוליוס קיסר תיאר כיצד בקרב אלסיה בנו הלגיונות שתי חומות ענק מבוצרות סביב העיר. החומה הפנימית, בהיקף 10 מיל (כ-15 ק"מ) החזיקה בפנים את כוחותיו של ורקינגטוריקס (Vercingetorix), בשעה שהחומה החיצונית מנעה מתגבורת חיצונית להגיע אליהם. הרומאים החזיקו בשטח שבין שתי החומות. הגאלים הנצורים, שעמדו בפני הרעבה, נכנעו בסופו של דבר אחרי שכוח החילוץ שיועד לסייע להם הובס על ידי חיל פרשי העזר של קיסר. 

מצור ידוע נוסף התרחש בעת דיכוי המרד הגדול: המצור על מצדה בשנת 74 בו בנו הרומאים סוללת עפר בגובה של כ-100 מטרים על מנת לכבוש את פסגת ההר המבוצרת בה החזיקו הקנאים היהודיים עוד ידוע הוא המצור על יודפת.

באותה תקופה השיטה האוניברסלית להתגוננות מפני מצור הייתה השימוש בביצורים, בייחוד בחומות ובתעלות בגיבוי ביצורים טבעיים. אספקה של מזון ומים בכמות מספקת הייתה הכרחית כדי להתגבר על השיטה הפשוטה ביותר של מצור: כיתור והרעבה. בזמן מצור, הכוח הצר היה בונה סוללות עפר סביב היעד הנצור, על מנת למנוע הגעתם של אספקה ותגבורת אליו. ההרעבה הייתה אמצעי יעיל ואכזרי לשבירת התנגדותם של המגנים, שלעתים נאלצו להידרדר עד כדי אכילת אדם כדי להיאבק ברעב העצום שהשרו הצרים.

מחלות היו גורם מכריע נוסף בעתות מצור, ופגעו הן במגנים והן בכוח הצר. במקרים מסוימים, קטפולטות או מרגמות (כגון הטרבושה) ירו פגרים של חיות חולות מעל לחומות העיר כסוג של לוחמה ביולוגית מוקדמת. לעתים, מחלות בקרב הצר היו תקוותם היחידה של הנצורים, שכן הכוח הנצור לא יכול להחזיק תקופות ארוכות במחנה ארעי בתנאי דוחק ללא סניטציה מספקת.

כדי לסיים מצור מהר יותר, פותחו מספר שיטות בעת העתיקה כדי להתגבר על הביצורים והומצאו מגוון כלי מצור לשימוש הכוחות הצרים. סולמות אפשרו לכוח הצר לטפס מעל לחומות (בתנאי שלא היו מוגנות מספיק בידי חיילים), איילי ניגוח נועדו לפרוץ בכוח דרך השער, קטפולטות, בליסטראות ומרגמות שגרו קליעים על החומות ומעל להן כדי לפגוע בביצורים ובמגנים. לעתים אף נעשה שימוש במגדל מצור: זהו מגדל נייד שגובהו כגובה החומה שאפשר לירות על המגנים מגבוה או להסתער על החומה בביטחון יחסי (מאשר בסולם).

בנוסף להפגזת הביצורים באבנים וניסיונות להסתער על החומות, שיטה נוספת שהייתה נפוצה הייתה לערער את יסודות החומה ולגרום לביצורים להתמוטט. זה נעשה בדרך כלל על ידי חפירת מנהרה מתחת לביצורים ואז למוטט אותה תוך פגיעה ביסודות. שיטה זו נקראה Sapping או Mining והמבצעים אותה נקראו "חפרים" או "פלסים" (Sappers). את המבצע ניהלו אנשי ההנדסה של הכוח הצר. כנגד זה נהגו לבנות חפיר ולהציפו או לחפור מנהרת נגד ולמוטט דרכה את תעלת התוקף לפני שהגיעה ליסודות.

האש שימשה כנשק בעיקר נגד ביצורי עץ, אך הייתה בשימוש גם כנגד ביצורי אבן והמבנים שתמכו בהם. האימפריה הביזנטית המציאה את האש היוונית, ששימשה גם היא כנשק נגד ביצורים.

לוחמת מצור בימי הביניים

בימי הביניים כל עיר, טירה ואפילו חלק מהכפרים היו מבוצרים. חלקם הוקפו בחומות מרהיבות, שנמתחו לאורך קילומטרים רבים. בטירות והערים הגדולות ניצבו על החומות עשרות מגדלים וצריחים. עיר מבוצרת כהלכה הייתה בדרך כלל בעלת שתי חומות ובטירות ומבצרים נוסף עליהן גם המגדל הראשי, בו התגורר התקיף המקומי. בנוסף לכך, הצבאות היו קטנים יחסית ולא עלו בהרבה על 20-30 אלף לוחמים, רק מקצתם אבירים רכובים וכל היתר שכירי חרב ובני לוויתם של האבירים והאצילים הבכירים. כתוצאה מדלילות צבאות השדה והביצורים הרבים, התנהלה המלחמה ממצור אחד למשנהו, עם מספר קרבות בין לבין.

כיבושה של עיר מבוצרת כהלכה לקח זמן רב ויכול היה להמשך שנים. היו שתי טקטיקות עיקריות לכיבושן של ערים בצורות - מצור והסתערות. השיטה הראשונה הייתה בטוחה יותר ונחלה הצלחות רבות יותר והייתה כרוכה במספר אבדות קטן יחסית למטיל המצור. הטקטיקה השנייה הייתה כרוכה בסכנה רבה ובדרך כלל נחלה כישלון, למעט מקרים בהם היה לתוקף סיוע מתוך החומות או במקרה של התקפת פתע. המצור יכול היה להמשך שנים, כי לרוב הערים הייתה אספקה גדולה מאוד של מזון ומים. בדרך כלל שילבו בין שתי השיטות, כאשר הצר היה מתקיף את העיר לפרקים על מנת לנסות את מגיניה. 

הופעת הארטילריה

הארטילריה, ובכלל זה תותחי מצור רב קניים הייתה בשימוש החל מהמאה ה-14, אך היא הייתה מאוד לא מפותחת ומשקלה במלאכת המצור היה נמוך. בהמשך לקראת פלישתו של הנרי החמישי בתחילת המאה ה־15 השתפרה מאוד איכותם של התותחים שעמדו לרשות שני הצדדים. תותחים גדולים היו יכולים לירות פגזי אבן במשקל של עשרות ואף מאות קילוגרמים. חומות העיר שתוכננו מאות שנים לפני הופעתם של התותחים לא עמדו, ברב המקרים, בפני הפגזה מסיבית שכזאת.

לוחמת מצור בעת החדשה

מצורים בישראל
בהיסטוריה של עם ישראל מתועדים מקרים רבים של מצור, שהמפורסמים בהם היו  על העיר ירושלים. 

ירושלים, בגלל קדושתה לשלושת הדתות המונותאיסטיות העיקריות, היהדות, הנצרות והאסלאם הייתה נתונה פעמים רבות תחת מצור. בהיסטוריה של ירושלים מתועדים מצורים רבים. המצור האחרון היה בשנת 1948, שנערך על הרובע היהודי בעיר במהלך מלחמת העצמאות של ישראל.

אחד המקומות המפורסמים שהיה תחת מצור הוא מצדה, אחד ממעוזי היהודים האחרונים שעמדו במרי נגד השלטון רומי במהלך המרד הגדול.

דוגמה למצור כושל בארץ ישראל היא המצור של נפוליאון על עכו ב-1799, שכשל עקב ביצוריה של העיר וסיועו של סידני סמית לעיר הנצורה.

ראו גם
* כלי מצור
* ביצורים
* טקטיקת מצור
* מצור ימי
* מצור אווירי

קישורים חיצוניים





ריג'ל או β באוריון הוא הכוכב הבהיר ביותר בקבוצת הכוכבים אוריון והוא הכוכב השביעי בבהירותו בשמים. זהו למעשה כוכב זוגי שמרחקו ממערכת השמש טרם נמדד במדויק והוא בתחום 700-900 שנות אור, כאשר הערך המקובל הוא כ-770. מיקומו של הכוכב הוא בתחתית הצורה השמימית "אוריון" מתחת לערפילית אוריון.

תכונות
ריג'ל A הוא על-ענק כחול, מסיווג ספקטרלי B8, הבהיר פי 44,000 מהשמש בתחום האור הנראה ופי 66,000 אם כוללים את הקרינה האולטרה סגולה הנפלטת ממנו. גילו של הכוכב הוא כ-5 מיליון שנה והוא יצא מן הסדרה הראשית לאחר שכילה את המימן שבליבתו וכעת הוא מתיך בליבתו הליום לפחמן ולחמצן. ריג'ל A הוא כוכב משתנה ובהירותו משתנה קלות בין דרגות 0.03 ו-0.3, במחזור של 22-25 ימים. אף על פי שקיבל את ציון באייר β באוריון, הוא למעשה בהיר יותר בדרך כלל מביטלג'וז שזכה לציון באייר α באוריון.

ריג'ל B, שמרחקו מהכוכב הגדול הוא 2,200 יחידות אסטרונומיות, מהווה בעצמו מערכת כפולה ספקטרוסוקופית. שני הכוכבים שייכים לסדרה הראשית, סיווג ספקטרלי B9V, הם בעלי מסות של 2.5 ו-1.9 מסות שמש וסובבים את מרכז המסה המשותף לשניהם במחזור של 9.8 ימים. בהירותם המשותפת היא מדרגה 6.7 ולמרות שכוכבים עם בהירות כזאת ניתן לראות בדרך כלל באמצעות משקפת, גם עם טלסקופ בינוני קשה להבחין בריג'ל B בשל הבהירות הגבוהה של ריג'ל A שמאפילה עליו.

היסטוריה
המערכת נקראת ריג'ל (מערבית: رجل, רגל), כי היא נמצאת על רגלו הימנית של אוריון.

בשנת 1831 התגלה בן הזוג העמום יותר ובשנת 1878 התגלה כי בן הזוג הוא בעצמו כפול.‏‏ באותה תקופה הוסברו השינויים המחזוריים במדידות הספקטרוסקופיות של אורו של ריג'ל כמצביעות על קיומו של כוכב רביעי (ריג'ל D) במערכת ואף הועלו טענות שכוכב זה ניתן לצפיה ישירה, אך כיום מקובל לחשוב שהמערכת כוללת שלושה כוכבים בלבד והתוצאות הספקטרוסקופיות נובעות מהיותו של ריג'ל A כוכב משתנה.

הערות שוליים


מצרים, הוא דמות מקראית הנזכרת בספר בראשית כאחד מבניו של חם (בנו של נח). בהמשך ספר בראשית נזכר השם מצרים כשם של ארץ.

מקור השם אינו ברור, במיוחד לאור העובדה שהמצרים הקדמונים עצמם לא השתמשו בו. מצרים הייתה ידועה כ"שתי הארצות", כיוון שנוצרה מאיחוד של שתי ממלכות פרה־היסטוריות (בתקופת נער-מר, הידוע גם כמלך מנס). ייתכן שזו הסיבה לסיומת הזוגי בשם "מצרים", אם כי סיומת זו הייתה מקובלת ממילא בשמות מקומות. השם הערבי המודרני של מצרים דומה מאוד לשם העברי. ייתכן שמדובר בשם שהתגלגל בשפות שמיות רבות, או שהערבית שאלה את השם מארמית או מעברית.

על פי ספר בראשית, פרק י' פסוק י"ט ילדיו של מצרים הם:"ומצרים ילד את לודים ואת ענמים ואת להבים ואת נפתחים ואת פתרסים ואת כסלחים אשר יצאו משם פלשתים ואת כפתרים.



 

אלן סימונסן (בדנית: Allan Simonsen; נולד ב-15 בדצמבר 1952) הוא מהבולטים בכדורגלני דנמרק בכל הזמנים.

סימונסן נולד בקופנהגן שבדנמרק. שיחק בוויאלה בי קיי, בבורוסיה מנשנגלדבאך, בברצלונה ובצ'רלטון אתלטיק. בנבחרת דנמרק שיחק 56 משחקים וכבש 20 שערים. ב-1977 זכה בתואר כדורגלן השנה באירופה. בתקופתו במנשנגלדבאך, אז אחת הקבוצות הבכירות באירופה, היה משחקני המפתח של קבוצת הפלא של המאמן הנס וייסויילר, יחד עם גינטר נצר וברטי פוגטס. סימונסן הוא השחקן היחידי בהיסטוריה שהבקיע שערים בגמר אליפות אירופה לקבוצות, למחזיקות גביע וגביע אופ"א.

אף על פי שהגיע לשיאו בשנות השבעים ובתחילת שנות השמונים, זכה לשחק במונדיאל בשלב מאוחר יחסית בקריירה, פעם אחת, ב-1986.

לאחר פרישתו אימן את נבחרת איי פארו וכן את נבחרת לוקסמבורג.



 

הטארט טאטן הוא טארט תפוחים הפוך שמתאפיין בשכבת סוכר מקורמל. 

הטארט לראשונה הוכן בטעות במלון טטין בצרפת, ב-1889. המלון נוהל בידי שתי אחיות, סטפני וקרוליין טאטן. יש מחלוקת בעניין מקורו של הטארט. אבל הגרסה הסבירה ביותר היא שסטפני טאטן, שהתעסקה עם רוב הבישולים, החלה להכין פאי תפוחים מסורתי שמבוסס על בישול תפוחים בחמאה וסוכר אך הריחה כי התבשיל נשרף, הסירה אותו מהאש, כיסתה אותו בבצק פאי והניחה את המחבת בתנור לסיום האפייה. לאחר שהפכה את הטארט על פניו, היא נדהמה לגלות עד כמה האורחים במלון אהבו את העוגה החדשה.

הטארט הפך למנת חותם של מלון טאטן והמתכון הופץ באזור הסולאנג'. התהילה של הטארט הונצחה כנראה בשל ביקורו של לואי ואונדבל באזור הסולאנג', שטעם שם את הטארט והחליט להוסיף את הטארט טטין לתפריט הקבוע במסעדה שלו שנקראת מקסים שבפריז.

ניתן להחליף את התפוחים שבעוגה באגסים, בחבושים, במנגו ואף בדובדבנים.

קישורים חיצוניים
* מתכון, מאתר Rosmarin Kitchen



רחמים  הם מצב רגשי חברתי, המתעורר בתגובה למצוקתו של אחר, ומדרבן את הפרט לעזור לבעל המצוקה .
הרחמים נועדו לשרת את המבנה החברתי על ידי מתן תמיכה אנסטינקטיבית לבן החברה שחווה נפילה ארעית   -קרי מצוקה-  שבהינתן העזרה הוא ישוב למעמד הקודם.

הצד המקבל של הרחמים
כשתחושת  הרחמים באה לידי ביטוי אצל המרחם(המרוחק המשונן) - כגון במבט רך  - היא תעורר אצל המרוחם את הרגש המקביל. אצל המרוחם הרגש שמסונכרן עם המרחם (המרוחק) כן יבטא הכנעה וינסה לנטרל את כל הצדדים המאיימים שבאישיותו. הרגש אצל המרוחם (הקרוב) יתאפיין לרוב בדמעות או בכי (גם הבכי הוא סטטוס ארעי. המרוחם לא יחוש מרוחם אלא אם כן אחר ישדר לו את הרחמים מהצד של הנותן. הרחמים מהצד הנותן והרחמים מהצד המקבל מקפידים להסתנכרן, משום שהמרוחם מצוי במצב פגיע וחשוף, ועל כן עדיף שהמצב הזה יתעורר רק בעת הצורך ובסביבה בטוחה (כשיש מרחם).

רחמים עצמיים 
אינדיבידואל שחש את רגש הרחמים מהצד של המקבל מבלי שיש מרחם/נותן.

מצב זה עלול להביא את החווה לשלל מצבים שרובם מזיקים מחמת הפגיעות שבסטטוס המרוחם(אבל לא בהכרח). הרחמים העצמיים יופיעו בעיקר במצב של דואליות חברתית, כגון פועל שהחברה במקום עבודתו שונה ומופרדת מהחברה שבביתו(השכנים המשפחה), באם הוא יקלע למצוקה בעבודה- ייתכן מצב שחבריו לעבודה לא מזהים את הסיטואציה שלו כמצוקה ועל כן לא מעניקים לו רחמים, ואילו הוא יודע שהחברה המשפחתית כן הייתה מזהה את הסיטואציה כמצוקה, והם היו מעניקים לו את הרחמים - הפועל הזה מועד לחוות את הרחמים העצמיים שבהם הוא מגיב ומסתנכרן בצורה וירטואלית עם הרחמים של החברה המשפחתית (שלא מודעת לסיטואציה). גם האמונה באל יכולה לגרור את הפרט לרחמים עצמיים - כשהחברה לא מזהה מצוקה והוא מייחס לאלוהות ידע על מצוקתו.

הרחמים בדת
היחסים הלא סימטריים שבין האל לאדם - האל האדיר מול האדם האפסי -  יוצרים מתח תמידי שנע בין תלותיות ודומיננטיות אלוהית, לבין אהבת המרוחם לחומל האולטימטיבי, לבין מצב של האל העוזר שאינו מרחם, לבין תחושת המאמין בחמלתו האין סופית של האל.

רחמים היא אחת המידות של מסדרי האבירות ודת הנצרות, והיא מתקשרת למושגים כמו צדק ומוסר ביחסים בין אדם לחברו. ביהדות מופנית פעמים רבות תפילה לאלוהים שינהג על פי מידת הרחמים (רחמי שמים), כלומר, לא יעניש על פי החוק היבש (על פי מידת הדין) אלא יגלה חמלה.

רחמים בתרבות

בהקשר המשפטי, נאשם שנמצא אשם בעוון רצח יכול לבקש חנינה (מילה נרדפת לרחמים) מהוצאה להורג.

מצב מנוגד לחלוטין הוא המתת חסד, שבו ממיתים אדם בגלל רגש רחמים כלפיו.

מקרה מפורסם של רחמים בספרות מתרחש במחזה הסוחר מוונציה כאשר פורטיה מבקשת משילוק להפגין רחמים. 

קיימים מספר ארגונים שמשלבים את המילה "רחמים" בשמם כדי לתאר את מטרותיהם. ביניהם "צבאות הרחמים", "אחיות הרחמים" ו-"מקדש הרחמים והצדקה".
כמו כן, ישנו גם שם משפחה העונה לשם רחמים.

קישורים חיצוניים


 


ייספר גרונקיאר (דנית: Jesper Grønkjær; נולד ב-12 באוגוסט 1977) הוא כדורגלן עבר דני ששיחק בעמדת הקיצוני.

גרונקיאר החל את הקריירה המקצוענית באולבורג הדנית בשנת 1995 ושיחק במדיה במשך שלוש עונות. בשנת 1998 עבר לקבוצת הפאר ההולנדית, אייאקס אמסטרדם, ושנתיים לאחר מכן חתם בצ'לסי האנגלית. בשנת 2004 עבר לברמינגהאם סיטי ובפגרה חתם באתלטיקו מדריד. בסיום אותה עונה עבר לשטוטגרט, ובשנת 2006 חזר לדנמרק וחתם בפ.צ. קופנהגן.

גרונקיאר זומן לראשונה לנבחרת דנמרק בשנת 1999.



בתחום המגדנאות, מקצפת (מוכר כמרנג - Meringue) הוא סוג של מסה מתוקה מאוד המשמשת כמרכיב מרכזי במוסים. המרנג מורכב מחלבוני ביצים המוקצפים במטרפה עם כמות כפולה (במשקל) של אבקת סוכר או סוכר. בחלק ממתכוני המרנג יש צורך בהוספת חומר מקשר, כמו קרם טרטר. למרנג לעתים קרובות מוסיפים תמציות טעם כמו וניל, שקדים וקוקוס. מרנג מתובל ואפוי מוגש לעתים קרובות כקינוח בפני עצמו.

עוגיות זילוף ממרנג שאליו הוסף טעם כלשהו או צבע מאכל ("נשיקות") נאפות בדרך כלל במשך זמן רב מאוד, לרוב למשך לילה שלם, בחום נמוך מאוד של כחמישים מעלות. הן לא אמורות להשחים כלל, אך עליהן להיות אווריריות, פריכות ויבשות מאוד. את המרנג האפוי אין לאחסן במקרר מכיוון שהוא יהפוך לרטוב ורך. ניתן אף לאפות מרנג למשך זמן קצר יותר של כשעתיים, בטמפרטורה של כמאה מעלות.

המרנג האפוי משמש גם כבסיס לקינוחים ועוגות כגון פבלובה ואלסקה אפויה. במקרים כאלה, ניתן לאפות את המרנג בחום גבוה יותר למשך זמן קצר יותר, התוצאה תהיה מרנג לח מבפנים ושחום מעל פני השטח. ישנם שפים שמוסיפים חומץ למרנג כדי שיישאר רטוב ולעיס מבפנים, במקום להשאיר את המרנג נא מבפנים. נהוג לזלף מעל לפאי הלימון הקלאסי מרנג ולאחר מכן להשחים אותו מעט בעזרת מבער ידני. למרנג ניתן להוסיף קקאו, כפי שנהוג למשל לשם הכנת עוגת הקונקורד ("רוקוקו"). 

סוגי מרנג
*מרנג צרפתי: המרנג הקלאסי. הקצפה חזקה של החלבונים עד ליצירת מסה מבריקה והוספה איטית ומבוקרת מאוד של סוכר. כיום משתמשים לרוב באבקת סוכר או בשילוב של סוכר ואבקת סוכר. 
*מרנג איטלקי: בישול במשך זמן ממושך של סירופ ממעט מים והרבה סוכר, עד לטמפרטורה של 121 מעלות (שלב הכדור הרך). בשלב זה החלבונים כבר הוקצפו והסירופ מוסף אליהם במהירות נמוכה תוך כדי הקצפה. והמשך ההקצפה במהירות גבוהה עד שדפנות הקערה קרות למגע.
*מרנג שווייצרי: בישול מעל מים חמים של החלבונים והסוכר תוך ערבוב עד להמסה של הסוכר ולטמפ' של 65 מעלות ולאחר מכן, הקצפת המסה עד שדפנות הקערה קרות למגע.

קישורים חיצוניים


 

סירה היא כלי שיט קטן וללא סיפון. מקור השם נלקח מהמילה סיר, שמה ממשיל אותה לסיר קטן, עקב קוטנה. 

תקנות משרד התחבורה בישראל (רשות הספנות והנמלים) מגדירות סירה ככלי שיט שאורכו אינו עולה על 7 מטרים, אשר מונע בכוח מנוע, מפרשים או משוטים. לעתים משתמשים במונח "סירה" לציון כלי שיט קטן בעל סיפון, כמו למשל "סירת נתב" בנמל.

סירות נועדו לשיט במימי החופים, בנהרות, באגמים, בנמלים ובנתיבי מים פנימיים, אך לא בים הפתוח. הן משמשות בעיקר לספורט, לפנאי ולדיג, אך לעתים גם להובלת מטענים ואנשים למרחקים קצרים מאוד.

המלה "סירה" נזכרת בתנ"ך בספר עמוס ד' ב': 
רש"י במקום מפרש: .

סוגי סירות

* סירה מהירה
* סירת גומי
* סירת דיג
* סירת הצלה
* סירת מנוע היא סירה קטנה ללא סיפון, המונעת באמצעות מנוע קטן. סירת המנוע משמשת בעיקר לדיג, נופש וספורט. אין דרישה לרישיון כל שהוא או הגבלה על גיל המשיט סירת מנוע פשוטה, אך מרבית חברות ההשכרה אינם משכירות לנהג שגילו פחות מ-18 ובחלק מהחברות נדרש מינומום גיל 21. בישראל ניתן לשכור סירות מנוע לשיט בכנרת, בגני יהושע בתל אביב ובפארק הלאומי ברמת גן.
* סירת מפרש
* סירת פדלים
* סירת משוטים
* סירת נצרים
* סירת נתב
* קאנו
* קיאק
הערות שוליים





אלסקה אפויה (ידועה גם כאומלט נורבגי ואומלט הפתעה) היא קינוח עשוי גלידה המוגשת חמה במעטפת בצק או עוגה.

אופן ההכנה
הגלידה הקפואה מונחת בתבנית מרופדת בפרוסות עוגת ספוג, רפרפת חג מולד או כל דבר דומה ומצופה במרנג. כל המנה מונחת לאחר מכן בתנור בחום גבוה מאוד ונשארת שם רק עד שהמרנג מתייצב. 

המרנג הוא חומר בידוד יעיל, ובשל הזמן הקצר שאפיית המנה מצריכה, הוא מצליח למנוע חדירת חום לתוך הגלידה. בגרסאות קודמות השתמשו בבצק מאפה או פירורים. 

היסטוריה
השימוש במרנג הוכר לראשונה ב־1804, על ידי הפיזיקאי האמריקאי בנג'מין תומפסון, לאחר שחקר את התנגדות חלבוני הביצים המוקצפים לחום. זה נקרא "אומלט סורפרייז" (אומלט הפתעה). המנה קיבלה את השם "אלסקה אפויה" בשנת 1876, כאשר במסעדת "דלמוניקו'ס" בעיר ניו יורק הוכנה המנה לכבוד האזור החדש שנרכש: אלסקה. הוא פורסם בכל רחבי העולם בזכות השף ג'ין גירויקס בשנת 1885 באוטל דה פארי, במונטה קרלו.


 

היידוק ספליט הינו מועדון כדורגל מן העיר ספליט, קרואטיה. היידוק הוא אחד מן המועדונים הבכירים במדינה ולזכותו זקופים תארים רבים בליגה המקומית ומספר הצלחות יחסיות בגביעי אירופה השונים. כמו כן, לקבוצה גם הישגים ביותה של קרואטיה חלק מיוגוסלביה ולזכותה זקופות מספר אליפויות יוגוסלביה.

היסטוריה
המועדון הוקם בפאב עתיק הימים פלק שבפראג (אז היו גם אזורי צ'כיה וקרואטיה של היום חלק מהאימפריה האוסטרו-הונגרית) על ידי מספר סטודנטים קרואטים מספליט (לוסיאן סטלה, פביאן קליטרנה, ויקוסלאב איבנישביץ' ואיוון סאקיץ').  הארבעה צפו באותו היום במשחק בפראג בין ספרטה וסלביה והחליטו כי גם לעיירתם צריכה להיות קבוצת כדורגל.  המועדון נרשם באופן רשמי על ידי הרשויות ב-13 בפברואר 1911 ושם המועדון ניתן לו על שם ההיידוקים, קבוצת מחתרת קרואטית שנלחמה בכיבוש של האימפריה העות'מאנית בשטחי קרואטיה של היום.

המעודון הוקם כמועדון לאומי קרואטי שאיחד כדורגלנים שראו עצמם קרואטים לאומיים והוא כונה תחילה "מועדון הכדורגל הקרואטי" וחל מדגל קרואטיה שולב בסמל המועדון.  המועדון דגל בגישה אנטי-אוסטרו-הונגרית וטענו בעד איחוד קרואטי לבני העם הקרואטי (באותם הימים התנגד הממשל האוסטרו-הונגרי לאיחוד בין דאלמטיה וקרואטיה).  

הקבוצה החלה בתקופת הזוהר שלה בשנות ה-20 כאשר זכתה בשתי אליפויות יוגוסלביה ובכך שברה את הדומיננטיות של המועדונים מזאגרב ובלגרד.  במהלך מלחמת העולם השנייה וכיבוש אזור דאלמטיה על ידי צבא איטליה, הציעו ראשי המועדון להתאחדות האיטלקית כי המועדון ישתתף בליגה האיטלקית בעונת 1944 אך נענו בשלילה.  בשל כך, עברו שחקני הקבוצה, המועדון ומנהלי לאי היוגוסלבי וויס שהיה בשליטת יוגוסלביה ובשל כך התאפשר לקבוצה להמשיך להשתתף באופן שוטף באליפות היוגוסלבית כנציגת הצבא הפרטיזני.  לאחר השתלטות טיטו על יוגוסלביה, שהתרשם מאופיו הדאלמטי הלאומי המובהק, הציע טיטו להיידוק לעבור לשחק בעיר בלגרד ולהפוך באופן רשמי לנציגת צבא יוגוסלביה.  שחקני היידוק לא הסכימו למעבר, בטענה שמעבר שכזה יטשטש את היותו של המועדון מועדון לאומי דאלמטי ונשארו בעיר ספליט.  למרות זאת, המועדון נשאר המועדון האהוד על ידי המנהיג טיטו.

הקבוצה זכתה לשנותיה הטובות ביותר במהלך שנות ה-70, אז זכתה בשלוש אליפויות יוגוסלביה ובחמישה גביעים יוגוסלביים.  המועדון הפך למועדון השני הכי מוערך ביוגוסלביה כאשר הוא עוקף את היריבה המושבעת, דינמו זאגרב.  

מחוץ ליוגוסלביה, ומאוחר יותר קרואטיה, הקבוצה הגיעה מלספר הישגים, בהם העפלה שלוש פעמים לרבע-גמר גביע אירופה לאלופות (היום ליגת האלופות), כאשר האחרונה שבהם בשנת 1955.  והגיעה פעמיים למעמד חצי גמר במפעל אירופי, חצי גמר גביע המחזיקות ב-1973 וחצי גמר גביע אופ"א ב-1984.

הקבוצה נודעה בקרואטיה ובאירופה כולה בשל מחלקת הנוער המשובחת שלה שהעלתה לתודעה האירופית מספר לא מועט של שחקנים מוכשרים ששיחקו בליגות הבכירות באירופה, ביניהם אלן בוקסיץ', סלאבן ביליץ', איגור טודור, איביצה שוריאק ורוברט יארני.  

אוהדים
היידוק ספליט הינו אחד המועדונים האהודים ביותר בקרואטיה של היום והוא המועדון האהוד ביותר והחשוב ביותר במחוז דאלמטיה.  בשל נדידת העמים הגדולה שהייתה במהלך 100 השנים האחרונות ברחבי יוגוסלביה, יש לקבוצה אוהדים רבים, תושבי מחוז דלמאטיה לשעבר שעברו/הועברו לטריטוריות שונות ברחבי יוגוסלביה וסביבותיה ולכן לקבוצה יש גם בסיס אוהדים נרחב של דאלמטים רבים מחוץ לקרואטיה, בעיקר בסלובניה, קוסובו ואלבניה השכנות וכן בקהילות קרואטיות בכלל ודאלמטיות בפרט במדינות רחוקות כגון ניו זילנד, צ'ילה, קנדה ואוסטרליה.

כמו כן, בשל היותה של היידוק ספליט שותפה לאורך השנים באליפויות יוגוסלביה השונות כאשר זו הייתה מאוחדת, לקבוצה גם מספר חוגי אוהדים בשאר מדינות יוגוסלביה, חלקן אף ללא קשר להיות החברה קרואטית או בעלת שורשים קרואטים.

תארים
* אליפויות:17
* קרואטיה (6): 1992, 1993/94, 1994/95, 2000/01, 2003/04, 2004/05
* יוגוסלביה (9): 1927, 1929, 1950, 1952, 1954/55, 1970/71, 1973/74, 1974/75, 1978/79
* הליגה הלאומית הקרואטית:1940/41
* הרפובליקה הקרואטית:1946
* גביעים:13
* הגביע הקרואטי (4): 1993, 1995, 2000, 2003 
* הגביע היוגוסלבי (9): 1967, 1972, 1973, 1974, 1976, 1977, 1984, 1987, 1991
* סופר-קאפ:6
* הסופר-קאפ הקרואטי: 1992, 1993, 1994, 1995, 2004, 2005 

שחקנים מפורסמים בעבר ובהווה

קישורים חיצוניים

*


 
 
 
 
 
 
 
 
 

חוות הנוי הוקמה על ידי משרד החקלאות המינהל למחקר חקלאי ב־1949 בעמק חפר, כמרכז הדגמה והדרכה לגננות צמחי נוי.

החווה ממוקמת בצמוד למדרשת רופין, בין צומת בית ליד לחדרה, מול הכניסה לכפר מונש, ובתחום שיפוטה של המועצה האזורית עמק חפר. חוות הנוי משתרעת על שטח של כ-40 דונם ובו גן הדגמה לצמחי נוי ומשתלה. בגן מעל לאלף מינים של עצים, שיחים, מטפסים, צמחי כיסוי וכדומה מכל העולם המיועדים למגוון שימושים בגן הנוי.

חוות הנוי נוסדה ביוזמת דוד צפריר צירקין כתחנה לפיתוח צמחיית התרבות, ריבוי צמחים והדגמה. עוסקת באקלום צמחי נוי חדשים לארץ ישראל ופיתחה את יצוא ענפי הקישוט הירוקים.
ב-1951, השתלבה רות בנימין כטכנאית בכירה בחוות הנוי ובהמשך הייתה למנהלת עד לפטירתה בשנת 1976. בתקופת פעילותה הופצו צמחים רבים שגודלו וטופחו בחווה לראשונה לכל אזורי הארץ.
מבחינה ניהולית, הייתה קשורה בתחילה למשרד החקלאות הראשי. ב-1963 עבר ניהולה למשרד האזורי בחדרה וב-1973 סופחה למינהל המחקר החקלאי, עם הכוונה מקצועית על ידי המחלקה לפרחים ולצמחי נוי של המינהל.

בשנת 1984, בשל אילוצים תקציביים העביר ראש מינהל המחקר החקלאי את חוות הנוי לידי הארגון לגננות ולנוף בישראל. כגוף ציבורי המייצג את ענף הגינון והנוי בישראל, ראה הארגון חשיבות רבה בשימורה של חוות הנוי ועל-כן קיבל על עצמו לשמרה ולטפחה. הארגון פועל לשימור ולטיפוח אוסף הצמחייה הקיים, מקיים בו מרכז ארצי ללימודי גננות-נוי ומעמיד את הגן לרשות הציבור הרחב.

עם הזמן הפכה החווה למוקד ארצי של תצפיות, נסיונות איקלום, ריבוי ותצוגה של צמחי נוי, מילאה תפקיד חשוב בהפצת ידע לגננים מקצועיים, אדריכלי-נוף וחובבים. חוות הנוי משמשת כיום כגן הדגמה לצמחי נוי בעל ערך היסטורי גנני רב שבחובו מינים שונים של צמחים ייחודיים, צמחים אשר הובאו מכל קצוות תבל, אוקלמו והופצו במשתלות השונות בישראל, וחלקם אף ייחודים לגן זה בלבד. בגן נמצאים כיום כ-300 עצים ותיקים בעלי ערך היסטורי ובוטני חשוב, המהווים את הפרטים הראשונים בישראל שמהם נאסף חומר ריבוי והופץ ברחבי המדינה, ועל-כן קיימת חשיבות רבה לשימור הגן והנכס הצמחי שבו. 

ראו גם

* דוד צירקין צפריר




 

פְלַאבִיוּס יוּסְטִינִיוּס אוגוסטוס או יוסטיניוס הראשון (לערך 450&ndash;1 באוגוסט 527), קיסר האימפריה הביזנטית (518&ndash;527). 

יוסטיניוס התקדם בצבא האימפריה הביזנטית והפך לקיסר, אף שלא ידע קרוא וכתוב והיה בן שבעים בעת הכתרתו. שלטונו היה חיוני להקמת השושלת אשר כללה את אחיינו הנודע, יוסטיניאנוס הראשון, ולביסוס החוקים אשר שחקו את האצולה הביזנטית הישנה והשפעתה. 

יוסטיניוס נולד בכפר קטן ליד בּדֵרִיאַנַה אשר בפרובינקיית דרדניה. בימי נערותו הוא וצמד חבריו נסו מהתקפות ברבריות לבטחה בבירה קונסטנטינופול. יוסטיניוס הצטרף לצבא במהרה, ובגין כישוריו עלה בדרגות עד שהפך לגנרל ולמפקד משמר הארמון של הקיסר אנסטסיוס הראשון. פיקודו על כל החיילים בעיר ומספר מתנות הבטיחו את בחירתו לקיסר בשנת 518. 

יוסטיניוס בעל הידע המדינאי הדל הקיף עצמו ביועצים בהם בטח. החשוב ביועצים היה אחיינו פלאביוס פטרוס סבטיוס, אשר יוסטיניוס אימץ והחליף את שמו ליוסטיניאנוס. נהוג לומר כי יוסטיניאנוס משל באימפריה בימי יוסטיניוס, בעיקר הודות לכתבי פרוקופיוס, אולם קיימות מגוון דוגמאות סותרות. למעשה, יוסטיניאנוס מונה ליורש פחות משנה לפני מות יוסטיניוס. בשנת 525 החליף יוסטיניוס חוק אשר מנע מבן למעמד הסנאטורי להינשא לאישה ממעמד נמוך. חוק זה אפשר ליוסטיניאנוס להינשא לתאודורה, וטשטש את ההפרדה המעמדית בחצר המלוכה הביזנטית. 

סכסוך עם האוסטרוגותים והפרסים אפיינו את שנות שלטונו המאוחרות. חלה הידרדרות במצבו הבריאותי של הקיסר בשנת 526. יוסטיניוס מינה רשמית את יוסטיניאנוס כיורשו ושותפו בקיסרות ב-1 באפריל 527. ב-1 באוגוסט באותה השנה נפטר הקיסר, ואחיינו ירש את כס המלוכה. העיר אַנַזַרְבּוּס נקראה יוסטינופוליס לכבודו (525). 

קישורים חיצוניים



פונקציית גמא היא פונקציה מרוכבת מֶ‏רוֹ‏מורפית, המרחיבה את מושג ה"עצרת" לכל המישור המרוכב: לכל מספר טבעי <Math Formula>, הפונקציה מקבלת את הערך <Math Formula>.

הפונקציה הוגדרה לראשונה על ידי לאונרד אוילר באמצע המאה ה-18, אך הסימון של הפונקציה באות <Math Formula> נכנס לשימוש בעקבות עבודתו של לז'נדר. גאוס הציע גרסה מעט שונה של פונקציית גמא, <Math Formula>, לה הוא קרא "פונקציית פאי", אלא שהסימון של לז'נדר הועדף בצרפת, ובעקבות זאת גם בשאר העולם.

הפונקציה מוגדרת במחצית הימנית של המישור המרוכב באמצעות האינטגרל <Math Formula>.

לפונקציית גמא קטבים (פשוטים) בנקודות <Math Formula> בלבד, ואין לה שורשים. הפונקצייה מקיימת את המשוואה הפונקציונלית <Math Formula>, המסבירה את הקשר לפונקציית העצרת, ועוד זהויות פונקציונליות רבות אחרות.

הגדרה
פונקציית גמא מוגדרת על ידי האינטגרל הבא:

וזאת לכל <Math Formula> שהחלק הממשי שלו, <Math Formula>, הוא חיובי. פונקציה זו מתלכדת עם הפונקציה המוגדרת באמצעות הגבול
<Math Formula>, המוגדר היטב לכל <Math Formula>. משום כך, הפונקציה השנייה מהווה המשכה אנליטית של האינטגרל לפונקציה מרומורפית.

תכונות

הקשר לפונקציית עצרת

ניתן להראות שעבור מספרים טבעיים, פונקציית גמא שווה (בהזזת 1) לפונקציית העצרת.

אם <Math Formula> הוא חיובי ושלם, אזי <Math Formula>, כי על ידי ביצוע אינטגרציה  בחלקים, אפשר להראות כי <Math Formula>, ומאחר ש-<Math Formula> נקבל כי <Math Formula>
לכל מספר טבעי <Math Formula>.

זהויות אחרות
זהות חשובה אחת לפונקציית גמא היא נוסחת השיקוף: <Math Formula>.

מכאן נובע כי
<Math Formula>, ולכן <Math Formula>.

זהות חשובה אחרת היא נוסחת הכפל של גאוס:

לפונקציית גמא יש קוטב ב <Math Formula> לכל <Math Formula> טבעי. בנקודה זאת נתון גם ש:
 <Math Formula>

המכפלה האינסופית הבאה, כפי שהראה ויירשטראס, נכונה לכל <Math Formula> מרוכב, אשר אינו שלם אי-חיובי:
 <Math Formula>

כאשר <Math Formula> הוא "קבוע אוילר".

משפט בוהר-מולרופ
משפט בוהר-מולרופ (Bohr–Mollerup theorem) הוא משפט המאפיין את פונקציית גמא. המשפט קרוי של-שמם של המתמטיקאים הדנים הארלד בוהר ויוהאן מולרופ שהוכיחו אותו.
 משפט: פונקציית גמא הממשית המוגדרת לכל <Math Formula> על ידי <Math Formula> היא הפונקציה היחידה <Math Formula> בקרן <Math Formula> המקיימת:# <Math Formula># <Math Formula># <Math Formula> היא פונקציה לוג-קמורה

אחת ההוכחות לנוסחת סטירלינג משתמשת במשפט זה. במסגרת ההוכחה בונים פונקציה המקיימת את שלושת התנאים במשפט בוהר-מולרפ, ולכן פונקציה זו היא בהכרח פונקציית גמא.



ראו גם
* פונקציית בטא
* פונקציית גמא הלא שלמה

קישורים חיצוניים
* באתר Wolfram mathworld
*




מקלע מקסים הוא מכונת ירייה שהומצאה על ידי היירם מקסים ב־1884 ‏‏ והוא המקלע האוטומטי הראשון בהיסטוריה. 

בעוד מכונות הירייה שקדמו לה, דוגמת מקלעי הגארדנר והגאטלינג, השתמשו במנגנון ידני לצורכי הטעינה, הירייה ופליטת תרמילי הכדורים, המקסים השתמש לפעולות אלו באנרגיה שנוצרה בתהליך הירי עצמו. 

המקלע השתמש ברתע ובגזים שיצר כל כדור על מנת לפלוט את תרמילו ולהכניס את הבא אחריו. מבחנים שנעשו הראו שהמכונה הצליחה לירות כ־500 כדורים בדקה, כמות המשתווה לכוח האש של כ־30 רובים בריחיים מהסוג שהיה נפוץ באותה תקופה. מקורות אחרים מציינים קצב אש של 600 כדורים לדקה ואף קצב אש של 700 כדורים לדקה. בהשוואה לכלי נשק בני זמנה הייתה מכונת הירייה של מקסים מגושמת ומוזרה ונדרשו בין ארבעה לשישה אנשי צוות על מנת להפעילה.

עם זאת, מכונת הירייה הייתה חידוש משמעותי ביחס לקצבי האש האיטיים של כלי הנשק האחרים בשדה הקרב, והייתה קטלנית במיוחד כאשר הופעלה מול טקטיקות הסתערות מיושנות. יתרון נוסף של המכונה היה אמינותה בהשוואה לכלי נשק אחרים של המאה ה-19, שנטו להיתקע, לעתים עם תוצאות הרות אסון למשתמשים בהם. 

המכונה אומצה על ידי הצבא הבריטי ב־1889, ונעשה בה שימוש לראשונה במלחמה נגד שבט המטבלה (Matabele) בשנים 1893-1894. באחד הקרבות נהדפו 5000 לוחמים אפריקנים בידי 50 חיילים בריטים חמושים ב־4 מכונות ירייה של מקסים בלבד. מכונת ירייה של מקסים נכנסה לשימוש גם בצבאות אחרים ומילאה תפקיד חשוב בהשתלטות האירופאית המהירה על אפריקה בסוף המאה ה־19. בשיר ידוע מאותה תקופה של הילאר בלוק (Hillaire Belloc) נאמר בהקשר זה:
Whatever happens, we have got The Maxim gun, and they have not. "מה שלא יקרה, לנו יש את מקלע מקסים, ולהם אין".

המלחמה המשמעותית הראשונה בה השתתפה מכונת הירייה של מקסים הייתה מלחמת רוסיה-יפן (1905) כאשר שני הצדדים השתמשו במכונה במספרים גדולים.

מודל מאוחר יותר של מכונת הירייה זכה לכינוי "מברשת הצבע של השטן" וזאת בשל יכולתו "לצבוע" את שדה הקרב בדם.

למרות האמור לעיל הייתה התנגדות גדולה בחלק מהצבאות האירופאיים לשימוש במקלע נגד יריבים אירופאיים בטענה שהוא אינו מכובד וטוב לשימוש רק נגד יריבים פרימיטיביים. כך קרה שלמרות שבמלחמת העולם הראשונה רוב הצבאות צוידו כבר במקלעי מקסים משופרים, מספרם היה מוגבל. דוגמה טובה היא הצבא הבריטי בו היו בתחילת המלחמה כ־2 מקלעים ל־1000 לחיילים בלבד. 

הצבאות השונים במלחמת העולם הראשונה השתמשו בגרסאות שונות של מכונת הירייה של מקסים. הבריטים השתמשו במקלעי ויקרס שפותחו ב־1912 לאחר שחברת ויקרס קנתה את חברתו של מקסים. הגרמנים השתמשו ב־Maschinengewehr 08 והרוסים ב־Pulemyot Maxima - שניהם היו העתקים ישירים של המקסים. אחוז גבוה מההרוגים בחזית המערבית נבע כתוצאה משימוש במכונות ירייה מטיפוס מקסים.

במהפכה הרוסית הרכיבו הכוחות הבולשביקים את מכונת הירייה של מקסים על עגלה כך שהמפעיל יוכל לירות תוך כדי נסיגה מהאויב המתקדם. אמנים מהזרם הסוציאליסטי ריאליסטי אף ציירו ציורים בהם נראה לנין עצמו כשהוא מפעיל את מכונת הירייה, אולם לא סביר שהוא אכן עשה זאת. מקורות אנארכיסטיים מעניקים את הקרדיט על המצאה זאת לנסטור מכנו.  

בעקבות ההצלחה הרבה של הכלי, הפך המקלע לכלי נשק הכרחי בארסנל של הצבא המודרני.

הערות שוליים


 

חיים הברפלד (6 בספטמבר 1931 - 29 בינואר 2002) היה פוליטיקאי ישראלי, מזכ"ל ההסתדרות ויושב ראש ההתאחדות לכדורגל בישראל.

חיים הברפלד נולד בברנו שבצ'כוסלובקיה ועלה עם משפחתו ארצה לראשון לציון בגיל שנתיים. למד בפנימיית בן שמן ושירת במלחמת השחרור בחיל התותחנים.

לאחר השחרור התקבל לעבודה בסרפנד, שם הכיר את אשתו לעתיד, סימה, ושם התחיל את פעילותו כפעיל זכויות עובדים, בארגון עובדי צה"ל. התקדם בהיררכית הארגון ולבסוף כיהן כמזכיר. קידומו המשיך, והוא התמנה ליו"ר האגף לאיגוד מקצועי בהסתדרות. בשנת 1992, כאשר ישראל קיסר נתמנה לשר התחבורה, החליף אותו בתפקיד מזכ"ל ההסתדרות, תוך שהוא גובר בבחירות הפנימיות במפלגת העבודה על עמיר פרץ.

בתקופתו של הברפלד החריף מצבה הפיננסי של ההסתדרות וקופת החולים הכללית שלה עמדה על סף פשיטת רגל, אחרי שצברה גירעונות עתק. שיעור משלמי המס האחיד להסתדרות הלך ופחת. מעמדה של ההסתדרות בדעת הקהל היה בשפל. 

בשנת 1994 החליט חיים רמון להתמודד מולו על תפקיד מזכ"ל ההסתדרות, במטרה לבצע רפורמה מקיפה בהסתדרות. על אף שהברפלד נתמך על ידי המנגנון של מפלגת העבודה, מפלגת העבודה בראשותו הפסידה בבחירות למוסדות ההסתדרות לרמון ולרשימתו חיים חדשים בהסתדרות. אחת הסיבות לכישלונו הייתה, ככל הנראה, תפיסתו בעיני רבים בציבור כאיש מנגנון מפלגתי אפור, אל מול רמון שנחשב לכוכב עולה בפוליטיקה. תומכיו ציינו את סגנון חייו הצנוע ואת יושרו. מצד שני, גזבר ההסתדרות בתקופתו ובתקופת קודמו קיסר, ארתור ישראלוביץ, הורשע בעבירות שונות, והשופט זכריה כספי הדגיש בהכרעת הדין, כי בהסתדרות דאז נהגה "שיטה מושחתת ומשחיתה".

בשנים 1985-1980, 1993-1992 כיהן הברפלד גם כיו"ר ההתאחדות לכדורגל. על שמו נקרא אצטדיון הברפלד בראשון לציון.

קישורים חיצוניים
* אשר גולדברג,, באתר ההתאחדות לכדורגל בישראל, 11 במאי 2011

הערות שוליים




 
תפישת הביטחון של מדינת ישראל מבוססת על צורך אחד עיקרי - הגנתה של מדינת ישראל והאינטרסים שלה בפני איומים אפשריים. גישה הגנתית זו הנחתה את גיבושה של תפישת הביטחון של המדינה והמדינה בדרך, החל מתחילת המאה ה-20, ובהתאם  לה מתבצע כל תהליך קבלת ההחלטות של גורמי הביטחון בישראל. 

בהתאם לתפישה זו, ניתנת עדיפות לפעילויות של הרתעה וסיכול, על פני פעילויות התקפיות. גם כאשר ביצעה מדינת ישראל פעולות שעשויות להיתפש כחורגות מכלל זה, (כמו פעולות התגמול בשנות ה-50, או היציאה למלחמת ששת הימים ומלחמת שלום הגליל), הן בוצעו משום שלתפישת מקבלי ההחלטות באותו הזמן נדרשו הפעולות ההתקפיות הללו לצורך הגנת המדינה והאינטרסים שלה. 

תפישת הביטחון של ישראל מתמקדת במתן מענה לשני סוגי איומים: איום קיומי - כלומר: הגנה מפני מדינות אויב הקמות עליה להשמידה, איום הטרור - פעולות איבה וטרור כנגד העורף על מנת לשבור את החברה הישראלית. האיום הקיומי מתפצל לשני סוגי איום: פלישה צבאית קרקעית גדולה (כמו במלחמת העצמאות ומלחמת יום כיפור) והתקפת טילים כולל נשק לא קונבנציונלי (כמו במלחמת המפרץ). כל איום מצריך יכולות שונות ואמצעים שונים והסבירות של כל איום משפיעה על חלוקת התקציב ובניית תפישת הביטחון הקונקרטית ותורת ההפעלה של צה"ל. הנחת היסוד של מדינת ישראל היא שאסור לה להפסיד אף מלחמה, שכן כישלון בבלימת האיומים הקיומיים כנגד ישראל פירושו השמדתה. 

עקרונות נוספים של תפישת הביטחון של ישראל הם ממלכתיות (כלומר הכפפתם של כל גורמי הביטחון למדינה ואיסור הקמתן של מליציות אזרחיות), ושילוב נרחב של נושא הביטחון בהוויה הישראלית (גיוס חובה לצה"ל, סמיכות האירועים בין יום הזיכרון ויום העצמאות וכדומה).

ציוני דרך בתולדות ביטחון ישראל
בראשית הציונות
מתחילת ההתיישבות הציונית בארץ ישראל, נאלצו המתיישבים להתמודד עם הצורך להתגונן בפני איומים ביטחוניים, בעיקר מצד גורמים לאומיים ערביים שהתנגדו להקמת המדינה. הבעיה העיקרית שבפניה ניצבו החלוצים העבריים בסוף המאה ה-19 הייתה שרובם היו נעדרי כל ניסיון ביטחוני או צבאי, וכך, למרות אומץ לבם ונחישותם, הם נאלצו בעיקר להסתגר ביישוביהם ולהתגונן. ייתכן שבעובדה זו נעוצה תחילתה של התפישה ההגנתית ביסודה של הציונות, משום שבדרכם האופיינית, הפכו חלוצי העליות הראשונות את הצורך המעשי לפן באידאולוגיה שלהם.
"היציאה מהגדר" והתחלת גיבושו של כוח המגן העברי
שינוי בתפישה החל להסתמן בתחילת המאה ה-20, ובעיקר עם כיבוש הארץ על ידי הבריטים במלחמת העולם הראשונה. לשינוי חברו בעיקר שני גורמים. הראשון הוא עלייתם לארץ של יהודים שהיו בעלי ניסיון צבאי, כמו למשל יוסף טרומפלדור, והשני הוא סיוע שקיבלה התנועה הציונית בהקמתו ואימונו של כוח מגן של ממש, מצד גורמים בריטיים שתמכו בהקמתה של מדינת היהודים, ובראשם צ'ארלס אורד וינגייט. התהליך הזה הביא להקמתו של ארגון "ההגנה", שלמרות שכפי שמעיד שמו הוא היה ארגון הגנתי בבסיסו, דגלו ראשיו ב-"יציאה מהגדר", דהינו בשימוש בפעילות פרואקטיבית והתקפית כאשר הדבר נדרש.

בשנות ה-30, כאשר פרסם ממשל המנדט הבריטי את ה"הספרים הלבנים", מצא את עצמו כוח המגן העברי נאבק נגד הבריטים שנחשבו עד אז כבני בריתו. המצב הסתבך עוד יותר כאשר פרצה מלחמת העולם השנייה, ומנהיגי התנועה הציונית ביקשו לשתף את חברי ההגנה במלחמה נגד הנאצים על ידי הקמתה של הבריגדה העברית. מצב פרדוקסלי זה גרם לדוד בן-גוריון להכריז כי "נילחם בספר הלבן כאילו לא הייתה מלחמה באירופה ונילחם בנאצים כאילו לא היה ספר לבן". בכך נקבעו עוד שני נדבכים חשובים בתפישת ההגנה של ישראל. הראשון הוא התפישה כי על כוח המגן הישראלי להגן על כל יהודי באשר הוא ולא רק על היהודים תושבי הארץ, והשני הוא נכונותה של ישראל להעמיד את כוחות הביטחון שלה לרשות מאבקים בינלאומיים התואמים את ערכיה ואת האינטרס שלה.

התגבשות תפישת הביטחון עקב פעילות של המחתרות העבריות לפני קום המדינה
בתקופה שקדמה להקמת המדינה, ובעיקר דרך פעילותו של ארגון הפלמ"ח שהיווה למעשה את הזרוע הצבאית של המדינה שבדרך התגבשה התפישה של שילובה של הפעילות הצבאית בפעילויות לאומיות אחרות כמו ההתיישבות והעלייה הבלתי-לגלית. עיקרון זה הפך גם הוא לאחד מנדבכיה החשובים של תפישת הביטחון בישראל השואפת לשלב את העשייה הביטחונית בתור גורם עיקרי בזהותה של המדינה ותרבותה. באותה התקופה החלו להישמע גם קולות אחרים שקראו לגישה התקפית יותר, בעיקר כלפי השלטון הבריטי, דבר שהתבטא בהקמתם של ארגוני האצ"ל והלח"י. ניתן לומר כי המחלוקת שהתגלעה בין ראשיהם של ארגונים אלה לבין ראשי הזרם המרכזי והמתון יותר בתנועה הציונית, מלווים את תפישת הביטחון של ישראל עד היום.
הקמת צה"ל ופרוק הארגונים הצבאיים
התפיסה הממלכתית שאפיינה את גישתו של בן-גוריון בכל התחומים, הביאה לכך שהוא הורה מיד עם הקמת המדינה על פירוק הארגונים הצבאיים למחצה, הפלמ"ח, האצ"ל והלח"י והפיכת צבא הגנה לישראל לגורם הצבאי היחידי הפועל במסגרת מדינת ישראל. לתפיסה זו לא חסרו מתנגדים והיא הובילה בין היתר לפרשת הספינה אלטלנה. בפני בן-גוריון ומפקדיו של הצבא הצעיר עמד אתגר לא פשוט של הפיכת כוח מגן צבאי למחצה לצבא ממלכתי ומאורגן. לצורך העמידה במשימה זו, הם נעזרו בניסיון המועט שצברו לוחמי הבריגדה היהודית, וכן ביהודים בעלי ניסיון צבאי שעלו לארץ (ביניהם למשל מקימיו של חיל האוויר הישראלי שרובם קיבלו את הכשרתם בחיל האוויר המלכותי הבריטי, או האלוף דוד מרכוס שהשתתף בקרבות באירופה כקצין בצבא האמריקאי). בתהליך שלווה בקשיים לא מועטים, התגבש לבסוף צה"ל לידי צבא של ממש, ובמקביל התגבשו גם עיקרי תפישת הביטחון של ישראל באופן שנותר על כנו כמעט ללא שינוי עד לימינו. חלק מגיבוש התפיסה הזאת היה גיבוש ה-"קאזוס בלי" של ישראל, כלומר הגדרת התנאים שבהם תצא ישראל למלחמה מיוזמתה. בין התנאים הללו ניתן למנות, הטלת מצור ימי או אווירי על המדינה, ופגיעה במקורות המים שלה. בהתאם לתנאים אלו יצאה ישראל פעמיים למלחמה כנגד מדינות שכנות, פעם אחת במבצע קדש ופעם נוספת במלחמת ששת הימים. נסיבות היציאה למלחמת שלום הגליל נחשבות בעיני רבים כחריגה מכללי הקאזוס בלי.

השאיפה לעליונות צבאית
מאז הקמת המדינה, הנחתה את מנהיגיה התפישה כי היות שצה"ל הוא צבא קטן יחסית לצבאות המדינות הנמצאות בעימות עם ישראל, עליו לשאוף לעליונות איכותית משמעותית עליהם. תפישה זו הביאה לשימת דגש על הצטיידות בנשק מתקדם, הן מפיתוח עצמי והן על ידי רכש ממדינות אחרות, ועל פיתוח ושיפור היכולות האנושיות של החייל הישראלי. יתרון זה הלך והתעצם במשך השנים כאשר הוא מגובה ללא ספק בפיתוח היתרון האיכותי של ישראל גם בתחומים אחרים כמו תעשייה ומדע. מגמה זו קבלה משנה תוקף לאחר מלחמת ששת הימים, עקב הקשרים ההדוקים שנרקמו בין ישראל לארצות הברית, שהביאו לציודם של כוחות הביטחון הישראלים בנשק אמריקאי מתקדם.

מערכת הביטחון בישראל

הארגונים הנכללים במערכת הביטחון בישראל הם:
* משרד הביטחון: המשרד הממשלתי המפקח על פעולת הצבא, ועוסק בפעולות אזרחיות הקשורות לתפעול הצבא, כגון רכש ושיקום. במסגרת משרד הביטחון פועל המלמ"ב - הממונה על הביטחון במשרד הביטחון, שאחראי על אבטחת משרד הביטחון עצמו ועל אבטחת התעשיות הביטחוניות.
* צבא הגנה לישראל (צה"ל): צבאה של מדינת ישראל.
* המוסד למודיעין ולתפקידים מיוחדים ("המוסד"): ארגון הביון של המדינה, הממונה על איסוף מידע אזרחי וצבאי ופעולות ביטחון חשאיות מחוץ לגבולות המדינה.
* שירות הביטחון הכללי (השב"כ): נועד להגן על המדינה מפני חתרנות פנימית המסכנת את ביטחונה. בפועל תפקידו כולל גם סיכול טרור שמקורו בשטחים.
* המשרד לביטחון פנים: המשרד הממשלתי המפקח על פעולתם של משטרת ישראל ושירות בתי הסוהר.
* משטרת ישראל: המשטרה של מדינת ישראל, העוסקת בביטחון פנים - מניעה של מעשי פשע ולכידת עבריינים.
** משמר הגבול: הזרוע הקרבית של משטרת ישראל, שפעולותיה כוללות שמירה על הגבולות, לוחמה בטרור, שיטור כפרי ועתודה כללית לאירועי חירום.
** המשמר האזרחי: גוף התנדבותי המסייע למשטרה בעבודתה השוטפת. הגוף פועל במסגרת "ענף קהילה ומשמר אזרחי" במשטרה.
* שירות בתי הסוהר (שב"ס): הגוף האחראי על הפעלת בתי הסוהר בישראל.

ראו גם
* מלחמות ישראל
* מבצעי צבא הגנה לישראל
* טרור פלסטיני
* ביטחון ישראל – מונחים

לקריאה נוספת
* דוד טל, תפיסת הבטחון השוטף של ישראל, מקורותיה והתפתחותה 1956-1949, באר שבע: המכון למורשת בן-גוריון, אוניברסיטת בן-גוריון בנגב, תשנ"ח, 346 עמ'

קישורים חיצוניים
*  (ביקורת על ספרו של בני מוריס, לידתה של בעיית הפליטים הפלסטינים 1949-1947, (תרגם מאנגלית: ארנון מגן), ‬תל אביב : עם עובד, תשנ"א)
** 
* 
* 

הערות שוליים




האלון (שם מדעי: Quercus) הוא סוג של עץ, ששלושה מבין עשרות מיניו נפוצים בארץ ישראל (ישנם עוד שני מינים הגדלים בחרמון: אלון שסוע ואלון חרמוני).

חלק ממיני האלון הם ירוקי-עד, ואחרים הם נשירים. פרי עץ האלון נקרא בלוט, והוא גדל בתוך "כוס" הנקראת ספלול. שמותיהם של שני העצים המרכיבים את החורש הים תיכוני: "אלון" ו"אלה", הומצאו כיוון שהם שימשו לפולחן לאלילים (הושע, ד, יג) וגם לה', ומשום שהיו נטועים בבית המקדש (רד"ק, ישעיה, ו, יג "יש מפרשים בשלכת"). 

גובהו של אלון התבור עשוי להגיע עד 15 מטר, אולם מרבית האלונים בישראל נמוכים ונראים כשיחים. מיעוטם, בעיקר אלה הגדלים בצד מקומות קדושים למוסלמים, ולכן לא נפגעו, הם עצים גדולים, גבוהים ומרשימים; חלקם בני מאות שנים. גילו של "אלון אברהם" שבחברון נאמד בכאלף שנה. 

מיני האלון
במשפחת האלוניים שישה סוגים ו-600 מינים, רובם מצויים ביערות של האזורים הממוזגים. במשפחה זו מצויים גם האשור והערמון, אך אין ספק כי הסוג אלון הוא החשוב בהם. סוג האלון מכיל כ-450 מינים, הגדלים בעיקר בחצי הכדור הצפוני. הוא מונה מינים חשובים רבים ביניהם:
*אלון השני- עץ נמוך הקרוב לאלון המצוי, מצוי במערב אזור הים התיכון וגדל בדרך כלל בצורת שיח נמוך, עדות לפגיעת האדם ומקנהו שאינה פוסקת.
*אלון השעם- מוצאו של מין זה הוא במערב אגן הים התיכון, מקליפתו של אלון זה מפיקים את החומר שעם, לאחר שצומחת השכבה החיצונית היא צומחת מחדש וכך ניתן להשתמש בו משך 150–200 שנה. 
כמו כן מצויים מינים רבים נוספים של אלון באירופה ובאסיה שם הם מהווים חלק חשוב של החורש, חלקם מגיעים לגובה 40 מטר ולגיל של 1500 שנה. 

האלון בישראל
בישראל גדלים מספר מינים של אלון:
*אלון מצוי- עץ או שיח ירוק עד המהווה מרכיב חשוב מאוד בחורש הארץ ישראלי. האלון המצוי גדל בעיקר כשיח כתוצאה מכמה סיבות: א. האקלים בישראל לרוב יובשני, ולכן העץ איננו יכול להגיע לכל גובהו ב. הצמח אהוב מאוד על הבהמות, וגדל בחפיפה לאזורי המחייה של הערבים, שמרבים לגדל עזים ולרעותם בטבע. גובהו נע בדרך כלל בין 1 ל-6 מטרים אך לעתים הוא מגיע אף ל-10 מטרים. העלה קשה, קרח ובמקומות שבהם אין די מים ולחות, עשוי להיות דוקר ולגדול כשיח רב גזעים וצפוף. העץ אינו נשאר לעולם כמצבת חשופה (בניגוד לאלונים האחרים המצויים בישראל), עלי השנה החדשה צומחים טרם נשירת העלים הישנים. הוא גדל לרוב עד לגובה של 1000 מטרים מעל פני הים. בלוטי האלונים מסוגלים לשמש תחליף לקפה, לאחר שהם נטחנים ונקלים. 
*אלון התבור- אלון התבור הוא עץ חד ביתי, המשיר את עליו בחורף. העלה הוא גדול וגלדני, שפתו משוננת ומכוסה בשערות שאינן ניתנות להורדה בנקל. הוא מגיע לגובה של 4-9 מטרים. פרחיו אינם ניכרים כל כך משום שהוא מואבק רוח. אלון תבור גדל במקומות יובשניים בחבל הים תיכוני. כיום אלון התבור הוא עץ מוגן בשל השמדת היערות המאסיבית בתקופה העות'מאנית, מכיוון שהשתמשו בעץ לשם הסקת דודי קטרי קיטור בעת מלחמת העולם הראשונה.
*אלון התולע- אלון התולע הוא עץ חד ביתי, המשיר את עליו בחורף. העלה קטן יותר מהעלה של אלון התבור, ושערותיו נושרות בנקל. גדל במקומות קרים וגשומים, בעיקר במדרונות מעל לרום של 700 מטרים. סימן ההיכר שלו הוא שהבלוט גדול בהרבה מהספלול וקשקשי הבלוט קצרים ואינם דוקרים.
כמו כן מצויים בישראל שני מינים נוספים של אלון הגדלים רק בחרמון:
*אלון שסוע (Quercus cerris) - עץ שכיח בטורקיה, הגדל רק באתר אחד בישראל, נחל ערער. על עליו יש שערות גסות שאינן נושרות כתוצאה מחיכוך. עליו מפורצים מאוד וקשקשי הבלוט שלו ארוכים ומאונקלים. 
*אלון חרמוני- נקרא גם אלון הלבנון (Quercus libani). לאלון החרמוני יש שיניים לא שוות בגודלן על שפת העלים. פריו קצר ושקוע בתוך הספלול. עומד בשלכת בחורף.

שימושי האלון

עץ האלון שימש בתקופות הקדומות להסקה. כמו כן, שימש לבניית ספינות וסירות ("אלונים מבשן עשו משוטיך"- יחזקאל, כז, ו) ולכלים חקלאיים. העץ שימש גם לפחמים שנחשבו ל"טובים מכל הפחמים". העץ שיוצר ממנו נקרא בפי היוונים: "קסילון", שפירושו לפיד. בנוסף, שימש העץ לפיסול של אלילים מעץ ("חרש עצים נטה קו, יתארהו בשרד... כתבנית איש... ויקח תרזה ואלון" - ישעיה, מד).
 
האלון שימש גם למאכל אדם, הפרי מכיל הרבה טאנין, שהוא חומר מר המגן עליו מפני אכילה על ידי בעלי חיים. על ידי קלייה של הבלוטים וטחינתם, ניתן היה גם להיזון מהם (כפי שנעשה במלחמת העולם הראשונה) או לערבם בקפה.

במאות השנים האחרונות מקובל להשתמש בחביות העשויות מעץ האלון לצורך יישון מרבית הסוגים המקובלים של המשקאות האלכוהוליים. שאריות העץ מחביות אלו ידוע כחומר גלם מעולה לבעירה לצורך צלייה.

האלון ברפואה העממית
הרמב"ם (פרקי משה ברפואה), כתב שפירות האלון הם מין הפירות הטובים לגוף, מעבים השומן, ומבריאים אותו, זאת על ידי קלייה של הבלוטים וטחינתם. בגלל הטנינים הרבים שבהם, הם גורמים לעיבוי היציאות, לכן הם קשים לעיכול. בעפצי האלון משתמשים יהודי תימן לשם ריפוי נפיחויות, שטפי דם, דלקות חניכיים, שלשולים, טחורים ודלקות מעיים. 

האלון בתנ"ך
בתנ"ך (עמוס, ב, ט) מתואר האלון כסמל החוסן והכוח: "ואנוכי השמדתי את האמורי לפניהם אשר כגובה הארזים גובהו וחסון הוא כאלונים". הנביא ישעיהו (ו, יג) משתמש בתכונתו של האלון, להשיר את עליו בחורף (לא כל מיני האלון הם נשירים) ולהצמיחם בקיץ, כדי לתאר את שארית ישראל אשר ישארו בישראל: "כאלה וכאלון אשר בשלכת מצבת בם זרע קודש מצבתה", הוא אומר שאמנם שארית ישראל יסבלו מאוד ("והיה לבער") אך הגחלת היהודית תישמר בארץ ישראל. במשנה (פסחים, נג, א וירושלמי, שביעית, ט, ב) הוא נקרא בשם: "מילה" וכן קורין אותו הערבים עד ימינו אנו, אלא שבלשון עברית השם מילה מתאר היום עץ אחר הנקרא: מילה סורית (יש המזהים דווקא אותו עם ה"מילין" של התלמוד). שני האלונים המוכרים יותר הם האלון המצוי ואלון התבור, שני אלה נבדלים זה מזה בין השאר באופי קצות העלים, העלים של האלון המצוי הם דוקרניים, בניגוד לעלי אלון התבור. אלון התבור נקרא בפי הערבים מל או מלול, כשמו של הכפר השוכן למרגלות הרי נצרת, הוא מזוהה עם נהלל המקראית (יהושע, יט, טו ו- שופטים, א, ל). על כן הועלתה הסברה שה"נעצוצים" וה"נהלולים" המוזכרים בספר ישעיהו (ז, יח), הם-הם האלון המצוי (נעצוץ- על שם דוקרניותו) ואלון התבור, הנביא מתאר למעשה את זירת הקרב בין אשור למצרים, שיחפשו מקום לצל בין הנקיקים והמערות בדרום, שרידי יערות הנעצוצים במרכז והנהלולים שבצפון, כל אלה יתמלאו בצבאות אויב.

לקריאה נוספת
* ילקוט הצמחים, ניסים קריספיל, כרך א.
* "שיח ועץ במורשת ישראל", נגה הראובני, הוצאת נאות קדומים, עמ' 130.
* צמחי תנ"ך בנופיהם, דוד לביא, הוצאת המחלקה לחינוך ותרבות של עיריית חיפה. 

הערות שוליים

קישורים חיצוניים

 באתר "גשר"
* 
* 
* 
* באתר "צמחיה ישראלית"
* 



פלוטו (באנגלית: Pluto) הינו דמות הנפשה המופיעה בסרטיו המצוירים של וולט דיסני. פלוטו מופיע בסרטים ככלב  השעשועים  של מיקי מאוס, אולם הופיע בסרטים גם ככלבו של דונאלד דאק ושל גופי (שהוא בעצמו כלב).

יחודה של הדמות
פלוטו הינו יוצא דופן מכל דמויות דיסני בכך שאינו מואנש, הוא אינו מדבר ומביע רגשות של אדם, ולמעשה הוא מייצג כלב.

חברים, אויבים ובני משפחה
לפלוטו מספר חברים, ובהם הכלבים פיפי הפקינזי, דינה ההולנדית ורוני הסנט ברנרד. אויביו כוללים את בוטץ' הבולדוג, פיגרו החתלתול, צ'יפ ודייל והדבורה באז.
בסרט ההנפשה "פלוטו הבן" משנת 1942 מוצג כלבלב בשם "פלוטו הבן" כבנו של פלוטו.

מקור השם
פלוטו קרוי על שם כוכב לכת ננסי פלוטו שהתגלה בשנת 1930 - השנה בה צוייר פלוטו לראשונה.

זכויות יוצרים
בשל המחלוקת על השם, אולפני דיסני הכריחו את אולפני פרמאונט אשר יצרו את סדרת ההנפשה פופאי לשנות את שמו של אויבו של פופאי - "בלוטו" ל-"ברוטוס", על מנת שלא יהיה בלבול בינו לבין פלוטו.

קישורים חיצוניים

*




האי וייק או אטול וייק (באנגלית: Wake Island  או Wake Atoll) הינו אטול אלמוגים הנמצא באוקיינוס השקט.

האי וייק נמצא 2,300 ק"מ מערבית להונולולו ו-2,430 ק"מ מזרחית לגואם, והוא מהווה טריטוריה של ארצות הברית המנוהלת על ידי משרד הפנים של ארצות הברית.
הכניסה לאי מוגבלת ומנוהלת על ידי חיל האוויר של ארצות הברית.

גאוגרפיה
האי וייק הינו אטול המורכב ממספר איונים (האיונים וייק, וילקס ופיל) המקיפים לאגונה. 

שטחו של האי וייק 6.5 קמ"ר ולו קו חוף באורך 19.3 ק"מ.
אקלימו של האי טרופי והוא נפגע לעתים מסופות טייפון.
גובה הנקודה הגבוהה באי - 6 מטרים מעל פני הים.

היסטוריה
גילוי האי
ב-20 באוקטובר 1568 גילה מגלה ארצות ספרדי - אלבארו דה מנדאניה דה ניירה את האי, וקרא לו "סן פרנסיסקו". בהמשך שונה שם האי לשמו של רב החובל סמיואל וייק שביקר באי בשנת 1796.

ב-20 בדצמבר 1840 הגיעה לאי משלחת בפיקוד צ'ארלס ווילקס מטעם ממשלת ארצות הברית ומיפתה את האי. 

עלייתה אל החוף של הלייבל
האי זכה לתשומת לב בינלאומית לאחר שב-4 במרץ 1866 האונייה "לייבל" מברמן בגרמניה עלתה על שרטון על חופי האי, במהלך סופה, בדרכה מסן פרנסיסקו להונג קונג.

בין הנוסעים הייתה זמרת האופרה הבינלאומית אנה בישוף, בעלה מרטין שולץ - יהלומן ידוע, וכן שלושה מזמרי האופרה האנגלית.

לאחר 21 ימים באי החליטו 30 הניצולים להפליג מהאי בסירה וברפסודה, בניסיון להגיע לאי גואם שהיה בשלטון ספרד. הסירה, בה היו זמרת האופרה, בעלה והזמרים הגיעה לגואם ב-8 באפריל.
הרפסודה ככל הנראה טבעה. 

בספינה שעלתה על השרטון היו 1,000 בקבוקי (3,450 ק"ג) כספית. בקבוקים אלה, ששווים כ- 150,000 דולר אמריקאי נקברו באדמות האי, ולאחר מכן מספר משלחות חיפוש מצאו חלקים ממטמון זה.

השתלטות ארצות הברית על האי
האי וייק סופח לארצות הברית ב-17 בינואר 1899.
בשנת 1935 הוקם באי כפר בשם "פאאוויל" (פאן אמריקן איירליין ויל - עיר חברת התעופה פאן אמריקן) על ידי חברת התעופה פאן אמריקן, אשר שימש כתחנת ביניים בטיסות מארצות הברית לסין. הכפר היה היישוב הראשון באי, ונותר בשימוש עד למתקפה היפנית על האי.

ההכנות למלחמת העולם
החל מינואר 1941 החזיק צי ארצות הברית בסיס על האטול, ובו 449 חיילים. מלבדם היו באי 1,221 אזרחים.

מלחמת העולם השנייה
הקרב על האי ווייק

ב-8 בדצמבר 1941 (אותו התאריך של המתקפה על נמל פרל הארבור, אולם למעשה יום מאוחר יותר, בשל היות האי בצד השני של קו התאריך הבינלאומי), תקפו 16 מפציצים יפניים לטווח בינוני את האי וייק, והשמידו 8 מתוך 12 מטוסי ה- F4F שהיו בשדה התעופה באי.

ב-11 בדצמבר הצליח הכוח המוצב באי, בעזרת ארבעת המטוסים שנותרו למנוע את גל התקיפה היפני, הכולל 450 נחתים יפניים מלנחות באי. הכוח הצליח, באמצעות תותחי 127 מ"מ, להטביע שתי משחתות יפניות - ה"היאטה" וה"קיסאראג'י". ההיאטה היה כלי השייט היפני הראשון שהוטבע במלחמת העולם השנייה. הכוח היפני נסוג מבלי לנחות באי. היה זה הכישלון הראשון של הצבא היפני במלחמת העולם השנייה, והמקרה היחיד בו נהדפה מתקפה של כוחות נחתים על ידי תותחים יבשתיים.

המצור הממושך על האי והמתקפות האוויריות היפניות על האי נמשכו, מבלי שהצליחו הכוחות האמריקנית לשלוח אספקה לאי. 

כוח פלישה יפני שני הגיע אל האי ב-23 בדצמבר, ובו 1,500 נחתים. הנחיתה החלה בשעה 02:35 לפנו בוקר, לאחר מתקפה אווירית קשה. בעקבות הלוחמה הקשה נאלצו כוחות האמריקאים להיכנע אחר הצהריים באותו יום. ב-15 ימי המצור נהרגו 49 נחתים אמריקאים ו-70 אזרחים. היפנים איבדו בין 700 - 900 לוחמים, וכן היו להם כ-1,000 פצועים.

עיטור מיוחד - עיטור האי וייק הוענק על ידי צבא ארצות הברית לאלה אשר נלחמו בהגנה על האי.

הכיבוש היפני
ב-24 בפברואר 1942 תקפה נושאת מטוסים אנטרפרייז את הכחות היפניים באי. 
כוחות ארצות הברית הפציצו את האי משנת 1942 ועד כניעת הכוחות היפניים ב- 1945. במטוסים שהפציצו את האי היה גם הנווט ג'ורג' הרברט ווקר בוש.

ב-5 באוקטובר 1943 לאחר מתקפה אווירית קשה במיוחד על האי, שבוצעה על ידי מטוסים מנושאת מטוסים יורקטאון, ומחשש לניסיון לכיבוש האי, הורה תת-אדמירל שיגמאטסו סאקאיבארה להוציא להורג את 98 השבויים האמריקאים באי שהוחזקו בו לצורך ביצוע עבודות כפייה. השבויים נלקחו לצפון האי, ונורו במכונות ירייה. אחד השבויים (שמו אינו ידוע) נמלט, ורשם על קבר האחים שכרו היפנים את מספר ההרוגים ואת התאריך בפחם. הוא, כנראה, נתפס מספר ימים לאחר מכן, וסאקאייברה כרת את ראשו באמצעות חרב.

ב-4 בספטמבר 1945 נכנעו כוחות היפנים באי.

לאחר המלחמה נידון סאקאיבארה למוות בשל פשעי המלחמה שלו (קצינים יפניים שנשבו עימו נתנו תצהירים על מעשיו). בשנת 1947 הוא הוצא להורג בתלייה.

לאחר מלחמת העולם השנייה
במהלך המלחמה הקרה שימש האי כנקודת הגנה אסטרטגית שנוהלה על ידי מפקדת הגנת החלל וההגנה מפני טילים של צבא ארצות הברית.

ב-15 באוקטובר 1950 נפגשו באי נשיא ארצות הברית הרי טרומן והגנרל דאגלס מקארתור, מפקד כוחות ארצות הברית במזרח הרחוק, לדיון על ניהולה של מלחמת קוריאה.

מאז שנת 1974 משמש שדה התעופה למטרות צבאיות וכן כשדה תעופה לנחיתות חירום.

מאז שעזב צבא ארצות הברית את האי אין בו תושבים. האי משמש לעריכת ניסויים בטילים נגד טילים.

לקריאה נוספת
*בראיין פרט, עד הסוף המר: סיפורי קרבות מפורסמים נגד כל הסיכויים, תל אביב: יבנה, 2007.

קישורים חיצוניים
*
* 
* 
*
* אתר חיל הנחתים של ארצות הברית
* 
*

הערות שוליים



 





דסאו (Dessau) היא עיר במדינת סקסוניה-אנהלט שבגרמניה, השוכנת על צומת הנהרות מולדה ואלבה. העיר מונה 77,557 נפש (2004), וזו העיר השלישית בגודלה בסקסוניה-אנהלט. בשיאה, לפני מלחמת העולם השנייה, מנתה אוכלוסיית העיר 120,000 איש. בשנים האחרונות חוותה העיר ירידה דרסטית במספר תושביה, בדומה לערים רבות אחרות במזרח גרמניה.

דסאו ידועה כאחת מערי הבאוהאוס החשובות בעולם. מכללת הבאוהאוס הועברה לכאן ב-1926, לאחר שאולצה להיסגר בוויימאר. בעיר בתי באוהאוס רבים, אשר הוכרזו כאתר מורשת עולמית של אונסק"ו. בעיר אתר מורשת עולמית נוסף: הגן העצום דסאו-ורליץ (Dessau-Wörlitz), אשר הוקם ב-1750. הגן משתרע על שטח של 142 קמ"ר (פי שלושה משטחה של תל אביב), והוא מהווה את הגן הגדול ביותר באירופה היבשתית.

בתולדות עם ישראל מוכרת דסאו כעיר הולדתו של משה מנדלסון, אבי תנועת ההשכלה, שאף כונה רבי משה מדסאו (או ביידיש רבי משה דעסויער, רמ"ד).

קישורים חיצוניים
*
* 
*
*


 

ג'יימס טיילור (באנגלית: James Taylor; נולד ב-12 במרץ 1948) הוא זמר-כותב וגיטריסט אמריקאי.

ביוגרפיה
טיילור נולד בבוסטון, מסצ'וסטס. הוא גדל בצ'פל היל, צפון קרוליינה, שם אביו היה דיקן בית הספר לרפואה של אוניברסיטת צפון קרוליינה. משפחתו בילתה את חופשות הקיץ באי מרתה'ס ויניארד, השייך למדינת מסצ'וסטס.

הקריירה של טיילור התחילה באמצע שנות ה-60, אך הוא הפך פופולרי בתחילת שנות ה-70, כאשר שר שירים בליווי גיטרה אקוסטית. הוא היה חלק מגל הזמרים-כותבים של התקופה שכלל גם את קרול קינג, ג'וני מיטשל, ג'ון דנוור, ג'קסון בראון, וקרלי סימון.

אלבומו "Greatest Hits" מ-1976 מכר יותר מ-11 מיליון עותקים בארצות-הברית.

שלושת אחיו ואחותו של טיילור, אלכס, ליוינגסטון, יו וקייט, היו גם הם מוזיקאים והוציאו אלבומים. ילדיו עם קרלי סימון, בן וסאלי, החלו גם הם בקריירה מוזיקלית.

הקריירה המוקדמת
טיילור למד צ'לו כילד, וב-1960 עבר לנגן בגיטרה. סגנון הנגינה שלו בכלי התפתח מהקשבה לשירי תפילה, למזמורים ולזמר הפולק וודי גאת'רי, שמאוחר יותר זוהה טיילור עם הסגנון שלו. בזמן לימודיו במילטון אקדמי,  בית ספר תיכון במסצ'וסטס, פגש טיילור בדני קורטצ'מר והם החלו לנגן יחד מוזיקת פולק. לאחר שעזב את בית הספר, הקים טיילור להקה עם אחיו, אלכס, ולאחר מכן התאשפז בבית החולים בבלמונט בגלל דיכאון. הוא האמין שפעולה זו הצילה את חייו. הוא סיים תיכון בזמן שהיה בבית החולים לחולי נפש, ואז עזב אותו והקים להקה בשם "the Flying Machine" עם קורטצ'מר וג'ואל אובריאן. הלהקה הוחתמה בחברת התקליטים "Rainy Day Records" והוציאה לאור סינגל אחד, "Brighten Your Night with My Day", שלא זכה להצלחה.

בזמן שגר בניו יורק, התמכר טיילור להרואין. בעקבות שיחת טלפון בהולה, נסע אביו לניו יורק ו"הציל" אותו. ב-1968, עבר טיילור ללונדון והוחתם בחברת התקליטים "אפל" לאחר ששלח קלטת דמו למפיק פיטר אשר והוציא את אלבום הבכורה שלו, "James Taylor". האלבום לא נמכר היטב וההתמכרות של טיילור לסמים החריפה. הוא חזר לארצות הברית ואישפז את עצמו שוב בבית חולים בניסיון לפתור את בעיית הסמים שלו. ב-1969 הוא התאושש מספיק כדי להופיע שישה ערבים רצופים במועדון בלוס אנג'לס ובפסטיבל הפולק בניופורט. זמן קצר לאחר מכן, הוא שבר את שתי ידיו בתאונת אופנוע באי מרתה'ס ויניארד ונאלץ להפסיק לנגן למשך מספר חודשים.

ההצלחה של שנות ה-70
לאחר שהתאושש מהתאונה, החתימה חברת התקליטים וורנר ברוס את טיילור והוא עבר לקליפורניה, אולם פיטר אשר נותר המנהל ומפיק התקליטים שלו. האלבום השני שלו, "Sweet Baby James", היה הצלחה אדירה, ובראשו הסינגל "Fire and Rain", שיר אודות ניסיונו בבית החולים לחולי נפש וההתאבדות של חברו. ההצלחה של הסינגל והאלבום, יצר עניין גם סביב אלבומו הראשון של טיילור, "James Taylor", והביא אותו ואת הסינגל מתוכו "Carolina on My Mind" חזרה למצעדים.

טיילור עבד עם דניס וילסון (מלהקת נערי החוף) על סרט בשם "Two-Lane Blacktop", שלא הצליח בזמנו. ב-1971 יצא אלבום מצליח נוסף בשם "Mud Slide Slim and the Blue Horizon". הוא זכה בפרס גראמי על הגרסה שלו לשיר ששרה קרול קינג, "You've Got a Friend".

ב-1972 טיילור הוציא את האלבום "One Man Dog" והתחתן עם קרלי סימון, גם היא זמרת-כותבת שירים. אלבומו הבא, משנת 1974, "Walking Man", איכזב, אך הבא אחריו, "Gorilla", הצליח. חלק מההצלחה קשורה לסינגל המצליח "How Sweet It Is (To Be Loved by You)", חידוש לשיר של מרווין גיי. אחריו יצא ב-1976 האלבום "In the Pocket" ואלבום שכלל את אוסף להיטיו הגדולים "Greatest Hits" שהיה להצלחה מסחרית גדולה מאוד ונשאר עד היום האלבום הנמכר ביותר של טיילור.

לטיילור וסימון נולדו שני ילדים, בנג'מין ושרה. ב-1981 הודיעה קרלי סימון על פירוד בין בני הזוג כתוצאה מ"צרכים שונים" של בני הזוג. הפירוד הפך לגירושין רשמיים ב-1983.

טיילור חתם בקולומביה רקורדס, הוציא את האלבום "JT" ב-1977, וזכה בפרס גראמי נוסף בקטגורית זמר מבצע בפופ, עבור השיר "Handy Man".

לאחר שיתוף פעולה עם ארט גרפונקל, ותקופה קצרה בברודוויי, פרש טיילור לשנתיים, וחזר לפעילות ב- 1979 עם האלבום "Flag", שהצליח, למרות שלא היו בו להיטים. טיילור גם הופיע במופע "No Nukes", במדיסון סקוור גרדן, ובאלבום ובסרט שיצאו בעקבותיו.

שנות ה-80 וה-90
החל מ-1985, לאחר ששוב התאושש מבעיות הסמים שלו, התחדשה הקריירה של טיילור. האלבום "That's Why I'm Here" החל סידרה של אלבומים שנחשבו כאיכותיים אף שיצאו לעתים רחוקות יותר מהאלבומים הראשונים.

הוא אף נישא בשנית ב-1985, לשחקנית קת'לין ווקר, נישואים שנמשכו כעשור עד גירושיהם ב-1995.

הוא החל בסיבובי הופעות שהיו מלווים במוזיקאים ולהקת ליווי. הדיסק הכפול מ-1993, "LIVE" תיעד את מסע ההופעות שהיה ברמה מוזיקלית גבוהה.

שני האלבומים המקוריים מ-1990 הצליחו במיוחד: אלבומו ה-13, "New Moon Shine", קיבל אלבום פלטינה ב-1991 והאלבום "Hourglass" קיבל פרס גראמי עבור אלבום הפופ הטוב ביותר ב-1998.

שנות ה-2000
בין שני אלבומי אוספי להיטים, יצא ב-2002 האלבום "October Road" שנתקבל היטב על ידי קהל אוהד. הוא הכיל עיבודים שקטים אך מתוחכמים, שאחד מהם זכה בגראמי. ב-2004 לאחר שבחר שלא לחדש את החוזה עם חברת קולומביה\סוני, הוא הוציא לאור את האלבום "James Taylor: A Christmas Album" שהופץ על ידי חברת הולמרק (Hallmark Cards).

טיילור, שתמיד היה פעיל בנושאי איכות הסביבה וקידום נושאים ליברליים, הצטרף באוקטובר 2004 לסבב ההופעות "Vote for Change", וניגן בסדרת קונצרטים במדינות המתנדנדות בבחירות בארצות הברית. קונצרטים אלו אורגנו על ידי MoveOn.org במטרה הכללית לשכנע אנשים להצביע עבור ג'ון קרי וכנגד ג'ורג' וו. בוש בקמפיין הנשיאותי של אותה השנה. טיילור הופיע שם יחד עם להקת הבנות, דיקסי צ'יקס.

ב-2001 התחתן טיילור בפעם השלישית, עם קרולין (קים) סמדוויג, מנהלת יחסי הציבור והשיווק של התזמורת הסימפונית של בוסטון. לזוג נולדו תאומים בנים בשנת 2001.

ב-26 באפריל 2003 הוקדש לכבודו גשר בצ'פל היל, ליד בית ילדותו.

ב-2010 חזר להופיע עם קרול קינג במועדון "הטרובדור" בלוס אנג'לס, בסדרת מופעים נוסטלגיים שקצרו הצלחה רבה ויצאו על גבי תקליטור. בהמשך להצלחה המשיכו טיילור וקינג להופיע בהופעות חיות בארצות הברית.

קישורים חיצוניים
*  

הערות שוליים



פסק דין דרד סקוט נגד סנדפורד (באנגלית: Dred Scott v. Sandford) (מראה מקום: 60 U.S. (19 How.) 393) הוא פסק דין של בית המשפט העליון של ארצות הברית משנת 1857, שהיווה מקרה ראשון, מאז פסק דין מרבורי נגד מדיסון, שניתן 54 שנים קודם לכן, שבו ביטל בית משפט זה חוק של הקונגרס.

דרד סקוט היה עבד אמריקני, שנקנה על ידי אדם במדינת אילינוי ונלקח על ידי אדונו לטריטוריה החופשית מעבדות מינסוטה ואחר כך למיזורי, שבה העבדות הייתה חוקית. לאחר מות אדונו פנה סקוט לבית המשפט וביקש שיכירו בו כאדם חופשי. בית המשפט במיזורי קבע כי הוא אדם חופשי, אולם בית המשפט העליון של מיזורי קבע כי הוא עבד והחזיר את הנושא לערכאה נמוכה יותר. במקביל פנה סקוט לבית משפט פדרלי, אך בו הפסיד במשפט. הוא ערער לבית המשפט העליון של ארצות הברית, שקבע כי אין לו זכות עמידה בפני בית המשפט.

פסק הדין, שנכתב בידי נשיא בית המשפט העליון רוג'ר טוני, נתן מספר קביעות שהשפעתן נרחבת לכל הקהילה האפרו- אמריקנית:

1- זכות העמידה- טענה מיקדמית במשפט היא שלסקוט כעבד שחור אין זכות לעתור לבתי המשפט. בית המשפט העליון קיבל את טענה ומצא כי לשחורים, בין אם הם עבדים ובין אם חופשיים, אין זכויות אדם מהיותם "בני מדרג נמוך יותר מבני האדם" ועל כן לעולם אינם יכולים להפוך לאזרחי ארצות הברית.

2- זכאות לחירות על סמך שהייה האזור חופשי מעבדות- סקוט תבע את חירותו על סמך עובדת הימצאותו כארבע שנים בשטחים חופשיים. בית המשפט קבע כי עבד כפוף לחוק הנהוג במדינת אדונו ולא לחוקי המדינה בה הוא שוהה. 

3- עבדות בטריטוריות המערביות-פשרת מיזורי, שהייתה חוק שהתקבל בקונגרס ב-1820 כפשרה בין מצדדי העבדות ומתנגדיה הגבילה את העבדות למדינות הדרום. בית המשפט, למרות שלא נדרש להחליט בסוגיה קבע כי פשרת מיזורי בטלה ומבוטלת, מאחר שהיא מפרה את התיקון החמישי לחוקת ארצות הברית הגורס כי אין לגזול מאדם את רכושו.

פסק דין זה נחשב לאחד הגורמים שזרזו את פרוץ מלחמת האזרחים של ארצות הברית ואת יצירת התיקונים ה-13, ה-14, וה-15 לחוקת ארצות הברית, שהעניקו, בין השאר, זכויות אדם לשחורים בארצות הברית. התיקון ה-14 נחשב לאבן דרך בשאלת החלת סעיפי מגילת הזכויות האמריקנית לא רק על הממשל הפדרלי אלא גם על המדינות עצמן.

רקע כללי

העבדות בארצות הברית הייתה מוסד מקובל עוד מימי השלטון הבריטי, אלא שעם המהפכה החקלאית שינתה החקלאות את פניה - חוות רבות הפכו ממשק משפחתי קטן ומגוון שתוצרתו נצרכת ברובה על ידי החקלאי עצמו והיתרה משווקת בעיקר בשוק המקומי, לחוות ענק המתמחות בגידול חקלאי יחיד. גידול זה (בעיקר כותנה אך גם אורז וטבק) נשלח לערים מרוחקות לעיבוד תעשייתי ומשם מיוצא לאירופה. העבודה בחוות אלו נסמכת בעיקר על עבודת עבדים. 

בשנת 1820 חולקה ארצות הברית לשני גושים על פי פשרת מיזורי- מדינות בהם העבדות מותרת (הדרום) ומדינות בהם העבדות אסורה (אסורה) בין הגושים יחצוץ קו הרוחב '36°30. בכל גוש 13 מדינות וכך אף גוש אינו יכול לשנות את הסטאטוס קוו. בשנת 1848 התערער שיווי המשקל- ארצות הברית ניצחה את מקסיקו במלחמה וסיפחה לעצמה שטחים נרחבים, רובם מדרום לקו הרוחב '36°30, בין השטחים הייתה הטריטוריה של קליפורניה. שטחים אלו- שטחי המערב אמורים היו להפוך למדינות חדשות שלא ברור אם יהיו אלו מדינות עבדות או מדינות חופשיות. שני הצדדים היו חרדים בפני התערערות שיווי המשקל בין הגושים. האיום על הדרום הוא שעלייה בכמות המדינות החופשיות תאפשר חקיקה חוקים נגד העבדות בקונגרס.  האיום על מדינות הצפון הוא שהכנסת עבדות למדינות המערב לא תאפשר את קיומם של עסקים בהם עובדים אנשים חופשיים, איום זה הפך למוחשי ביותר בעקבות הבהלה לזהב בקליפורניה- מאות אלפי מהגרים מן הצפון נהרו לקליפורניה חיפשו זהב והקימו בה  עסקים קטנים. השתלטות בעלי העבדים על מלכת הכרייה והשרותים משמעותה חיסול העבודה החופשית.

עובדות המקרה
דרד סקוט נרכש בשנת 1818 על ידי ד"ר ג'ון אמרסון, מנתח בצבא ארצות הברית, מג'ון בלאו שהיה הבעלים של סקוט מאז שנולד לשפחתו בלאו בשנת 1795. אמרסון עבר לשרת בפורט ארמסטרונג שבמדינת אילינוי, מדינה שבה העבדות אסורה, וסקוט יכול היה להשתחרר. בשנת 1836 עבר אמרסון למדינת מינסוטה – מדינה שבה העבדות אסורה בהתאם לפשרת מיזורי, ולאחר מכן עבר לוויסקונסין. במהלך תקופה זו התחתן סקוט עם השפחה הרייט רובינסון – דבר שהתאפשר רק במדינות הצפון, שכן במדינות העבדות בדרום העבדים לא יכלו לחתום על חוזה, לרבות חוזה נישואין. באוקטובר 1837 הועבר אמרסון לסנט לואיס, מיזורי, אולם השאיר את סקוט ואשתו בוויסקונסין והשכיר אותם כעבדים.

בנובמבר 1837 הועבר אמרסון לפורט ג'ספ שבלואיזיאנה, שם נשא לאישה את איריין מארי סנפורד. סקוט ואשתו הובאו ממינסוטה לשרת אותם. ב-1840 נולד בנו הראשון של סקוט. לאחר מכן נסע אמרסון לפלורידה להילחם במלחמת הסמינולים ועם שובו עבר עם משפחתו לאיווה – מדינת חופשית, ועל כן השאיר את עבדיו בלואיזיאנה, תוך שהוא משכיר אותם לשירות של אחרים. סקוט, אשתו ומשפחת אמרסון חזרו למיזורי בשנת 1842, ובדצמבר 1843 נפטר אמרסון. אחיה של אמרסון, סנפורד, מונה כמנהל העיזבון. סקוט נשאר עבד בלואיזיאנה, ואיירין אמרסון קיבלה את שכר עבודתו. בפברואר 1846 פנה סקוט לאמרסון וניסה לרכוש את חירותו אולם איירין אמרסון סירבה. באפריל 1846 תבע אותה סקוט בבית המשפט בסיוע מתנגדי עבדות. ההליכים שלאחר מכן נוהלו נגד סנפורד.

רקע משפטי
החלטות בית המשפט של מיזורי
פנייתו הראשונה של סקוט לבית המשפט נכשלה מטעמים טכניים – סקוט לא הצליח להוכיח כי הוא בבעלותה של אמרסון. סקוט ערער לבית המשפט העליון של מיזורי, שקיבל את עמדתו ב-1848 והורה על משפט חוזר. הדיון נערך בינואר אותה שנה, וחבר המושבעים קיבל את עמדתו של סקוט והורה לשחררו. אמרסון ערערה ב-1850 לבית המשפט העליון של מיזורי. לאחר מכן פנתה אמרסון לאחיה, ג'ון פ. א. סנפורד מניו יורק, שימשיך בהליכים מטעמה. בית המשפט העליון של מיזורי הפך את ההחלטה של הערכאה קמא, והורה כי סקוט הוא עדיין בבעלותה של אמרסון.

בתי המשפט הפדרליים
*התביעה - לאחר מות עורך דינו, שכר סקוט עורכי דין חדשים, שפנו לבית המשפט המחוזי הפדרלי. לכל אורך ההליכים הושכרו סקוט ומשפחתו, ושכר עבודתם נשמר בקופת בית המשפט עבור הזוכה בהליך. המשפט מומן באמצעות משפחת הבעלים הראשון של סקוט, ג'ון בלאו. צ'ארלס אדמונד לבאום, קרוב משפחה של פטר בלאו, שכר את סקוט, וכן מימן את ההליכים המשפטיים לשחרורו. סקוט הגיש את התביעה לבית המשפט הפדרלי בשאלה של כליאה בלתי חוקית, וכן תבע במסגרת הפיצויים 9,000 דולר אמריקני. חשיבות המשפט הייתה לא בסעדים שנתבקשו, אלא בקביעה של בית המשפט כי סקוט הוא אדם חופשי. במידה ובית המשפט יקבע כי סקוט חופשי, הרי שסנפורד החזיק בו באופן בלתי חוקי – מסיבה זו לא הוגשה התביעה נגד איירין אמרסון, שיכלה עדיין להיות הבעלים החוקיים – ומשום כך לא יכלו לטעון נגדה כי מדובר בכליאה בלתי חוקית.
*שאלת הסמכות הפדרלית - השאלה הראשונה שנדונה בפני השופט המחוזי הפדרלי רוברט וו. ולס הייתה הסמכות לדון בתביעה. סקוט טען כי לבית המשפט סמכות כשמדובר במקרה בין מדינתי – התובע אזרח מיזורי, והנתבע אזרח מדינת ניו יורק. סנפורד טען כי מאחר שסקוט הוא שחור, הוא אינו אזרח מיזורי ולכן לבית המשפט אין סמכות לדון בתביעה. ולס דחה את הטענה וקבע כי אף אם לסקוט אין זכויות מלאות או זכויות פוליטיות, עדיין שערי בית המשפט פתוחים בפניו להגיש תביעה לבית המשפט הפדרלי.
*המשפט - סנפורד הודה כי "הניח ידיו לפעמים על סקוט ומשפחתו" (היכה את סקוט ומשפחתו, בלשון נקייה) ובכך הודה בעובדות התביעה, אולם טען כי זכותו החוקית לעשות כל שהוא רוצה ברכושו – וסקוט ומשפחתו היו רכושו הפרטי. במאי 1854 דנו המושבעים במצבו החוקי של סקוט, וקבעו (ככל הנראה לאור החלטת בית המשפט העליון של מדינת מיזורי) כי סקוט הוא עבדו של סנפורד.

ההליך בפני בית המשפט העליון של ארצות הברית
טענות הצדדים
בשלב זה של ההליכים לא יכלה משפחת בלאו לממן את ההליכים המשפטיים של סקוט, אולם מונטגומרי בלייר, עורך דין ידוע מושינגטון הסכים לקחת על עצמו את ניהול התיק בלא תשלום (פרו בונו). התנועה למלחמה בעבדות לא תמכה בהליכים המשפטיים משום שלא האמינה כי בית המשפט העליון ישנה את החלטת בית המשפט הפדרלי המחוזי. בדצמבר 1854 ערער סקוט על החלטת בית המשפט המחוזי הפדרלי לבית המשפט העליון של ארצות הברית, בטענה כי השופט ולס שגה בהפנותו את שאלת החירות של סקוט לחבר מושבעים. בית המשפט קבע את התיק לדיון בדצמבר 1855, ושמע את טענות הצדדים בפברואר 1856.
הדיון, שנמשך ארבעה ימים (דבר מקובל באותה עת) התמקד בשאלה האם שחורים יכולים להיות אזרחי ארצות הברית, האם הקונגרס יכול לאסור על עבדות בטריטוריות השונות של ארצות הברית, והאם פשרת מיזורי הייתה חוקתית. לאחר דיונים בין השופטים, הם דחו את הכרעתם וביקשו מהצדדים לטעון בשתי שאלות נוספות:
#האם הייתה סמכות לבית המשפט הפדרלי לדון במקרה?
#האם פסק הדין ניתן בשל טעות פרוצדורלית.
הצדדים טענו לשאלות אלה בדצמבר 1856.

התכתבות עם נשיא ארצות הברית ביוקנן
לאחר הבחירות שנערכו בשנה זו, שבהן נבחר ג'יימס ביוקנן, פנה הנשיא הנבחר לחברו, שופט בית המשפט העליון ג'ון קטרון, ושאל האם המשפט יוכרע לפני השבעתו של הנשיא במרץ. ביוקנן קיווה כי הכרעת השופטים תסיים את המחלוקת הפוליטית במדינה בשאלת העבדות. ביוקנן גם לחץ על השופט גרייר (שופט ממדינה צפונית) לתמוך בשופטים הדרומיים ולקבוע כי סקוט הוא עבד, כדי ליצור מראית עין שההחלטה ניתנה משיקולים שאינם מדינתיים – אלא משיקולים משפטיים בלבד. תכתובות אלה בין הרשות המבצעת והרשות השופטת, בהן רשות אחת מנסה להשפיע על השנייה, הן כיום בלתי חוקיות.

הכרעת הדין
פסק דינו של בית המשפט העליון ניתן ב-6 במרץ 1857. דעת הרוב בפסק הדין הייתה זו של נשיא בית המשפט העליון טוני, אליו הצטרפו חמישה שופטים, חמישה מן התומכים הדעת הרוב היו תושבי מדינות הדרום ובעלי עבדים העצמם. השופט נולסון הסכים עם טוני בדעת יחיד נפרדת, מאחר שהסכים לתוצאה אך לא להנמקות. השופטים קרטיס ומק'לין התנגדו.

שאלת זכות העמידה
השאלה הראשונה שבה דן בית המשפט העליון הייתה שאלת זכותו של סקוט לעתור לבית משפט. פסקה 1 לסימן 3 לחוקת ארצות הברית קובעת כי "לרשות השופטת תהא סמכות... על סכסוכים... בין אזרחים של מדינות שונות...". בית המשפט קבע כי סקוט אינו אזרח של מדינה ועל כן אין סמכות לבית המשפט לדון בתביעה שלו. אף אם מדינה מסוימת מעניקה אזרחות לשחורים על פי חוקיה היא וחוקת המדינה, אין היא יכולה לזכותם באזרחות לצורך המשפט הפדרלי וחוקת ארצות הברית. משום כך, נקבע כי אין משמעות להחלטת מיזורי להכיר בסקוט כאזרח המדינה.

בית המשפט קבע כי מנסחי החוקה ראו את השחורים כשייכים ל:

דעת הרוב של בית המשפט הציגה בפסק הדין את "האסון" שיקרה אם יכירו בסקוט כאזרח:

השופט קרטיס, בדעת המיעוט שלו, התנגד לקביעה זו וטען כי שחורים רבים היו אזרחים במדינות ניו המפשייר, מסצ'וסטס, ניו יורק, ניו ג'רזי וקרוליינה הצפונית בעת ההצבעה על קבלת החוקה ואישורה במדינות אלה.

דיון בשאלת העבדות
על אף שבית המשפט קבע כי אין לו סמכות לדון במקרה, הוא המשיך לדון בשאלה האם סקוט אדם חופשי. בית המשפט קבע כי סקוט הוא עבד, אף שהתגורר במדינת מינסוטה שבה העבדות אסורה. 

לפי פסק הדין, פשרת מיזורי הייתה בלתי חוקית מאחר שלקונגרס אין סמכות חקיקה בטריטוריות השונות. כמו כן קבע בית המשפט כי פשרת מיזורי היא חוק בטל, מהיותה סותרת את התיקון החמישי לחוקת ארצות הברית, ופוגעת בחופש הקניין של בעלי העבדים. לדברי בית המשפט, לא ייתכן שאדם יאבד את רכושו (העבד) רק בשל מעבר למדינה חופשית. בית המשפט הוסיף וקבע – אף שהדבר לא הועלה כלל על ידי הצדדים ולא נדון בפניו – שלבתי המחוקקים של הטריטוריות השונות אין סמכות לקבוע כי העבדות אסורה בתחום הטריטוריה. בהחלטתו בעניין סקוט ביטל בית המשפט חוק של הקונגרס וקבע כי החוק הוא בלתי חוקתי וסותר את החוקה. הייתה זו הפעם השנייה בתולדות ארצות הברית שבה בית המשפט הפעיל ביקורת שיפוטית וביטל חוק. הפעם הקודמת אירעה 54 שנים קודם לכן בפסק דין מרבורי נגד מדיסון.

השופט קרטיס התנגד לקביעת בית המשפט בדעת מיעוט. לדבריו, מרגע שקבע בית המשפט כי אין לו סמכות לדון בתביעה, החלטותיו בהמשך הן אוביטר דיקטום (אמרות אגב). השופטים קרטיס ומק'לין התנגדו גם לביטולה של פשרת מיזורי, בטענה שאיש מהחקלאים במדינות לא התנגד לפשרה (המונעת מהם יכולת להשתמש בעבדים) וכן לא התנגדו לצו הצפון מערבי האוסר על עבדות וקדם לפשרת מיזורי, ועל כן אין זה הזמן לבטלה.

השלכות המשפט
משמעות ביטולה של פשרת מיזורי הייתה הרחבת העבדות לכל המדינות והטריטוריות של ארצות הברית, מן הבחינה הפוליטית ההחלטה סתמה את הגולל על כל אפשרות לפשרה כיוון שלפי ההחלטה הבעלות על עבדים היא זכות מוגנת בחוקה שאינה מגבלת האזור מסויים. טוני האמין כי ההחלטה תסיים את המחלוקת הפוליטית בנושא העבדות, אולם למעשה פסק הדין הביא לתוצאה הפוכה: התגברות העוינות למוסד העבדות, פיצולה של המפלגה הדמוקרטית, הקמת המפלגה הרפובליקנית של ארצות הברית ובהמשך, לעלייתו לשלטון של לינקולן, מתנגד העבדות, שבחירתו הביאה לפרוץ מלחמת האזרחים של ארצות הברית. מתנגדי העבדות חששו שבמקרה ויגיע מקרה נוסף בפני בית המשפט העליון יקבע השופט טוני כי גם חוקי המדינות החופשיות בצפון, האוסרים עבדות בתחומם, הם בלתי חוקתיים ובטלים לאור החוקה. אברהם לינקולן התייחס לסוגיה זו במסגרת עימותי לינקולן-דאגלס בספרינגפילד, ב-17 ביוני 1858:

בניו של פטר ברלו, המעביד של סקוט, העניקו לו ולמשפחתו את חירותו ב-26 במאי 1857. סקוט נפטר שנה מאוחר יותר, ב-17 בספטמבר 1858.

אזכורים מאוחרים של פסק הדין
במהלך הבחירות לנשיאות ארצות הברית הביע הנשיא ג'ורג' ווקר בוש את עמדתו כי הוא יבחר לבית המשפט העליון שופטים דווקניים הנותנים פירוש מצמצם מילולי לחוקה בעת פרשנותם את החוקה, והזכיר את פסק דין דרד סקוט כמקרה שבו הביעו השופטים את דעותיהם האישיות ולא פירשו את החוקה‏‏. בדבריו אלו התכוון בוש לבחירת שופטים אשר ימנעו מאקטיביזם שיפוטי. פסק דין דרד סקוט הוא דוגמה (שלילית) לאקטיביזם שיפוטי, אך גם פסק דין בראון נגד מועצת החינוך ופסק דין רו נגד וייד הם פסקי דין אקטיביסטיים. כוונתו של בוש, ככל הנראה, הייתה לרמוז למתנגדי ההפלות בארצות הברית כי ימנה שופטים שיבטלו את פסק דין רו נגד וייד המאפשר הפלות בארצות הברית.

קישורים חיצוניים
 באתר Findlaw

הערות שוליים



הארמדה הספרדית (בספרדית: Grande y Felicísima Armada, הצי גדול ובר המזל, או Armada Invencible, הארמדה הבלתי מנוצחת‏‏) הוא כינויו של צי ספינות מלחמה ספרדי, שנשלח על ידי פליפה השני, מלך ספרד במטרה לפלוש ולהשתלט על חופי אנגליה בשנת 1588. 

רקע
בשנת 1553 הוכתרה מרי הראשונה כמלכת אנגליה. היא הייתה בת 37 כאשר עלתה לכס המלוכה, ורווקה. מרי רצתה בילדים שירשו את מקומה בבוא העת, ולכן חיפשה חתן. לאחר שהוצעו לה מספר מועמדים בחרה בפליפה השני, מלך ספרד, לאחר שהתאהבה בתמונתו; הם נישאו בשנת 1554. שידוך זה היווה גורם משמעותי ביחסים הטובים שנוצרו בין הממלכות הגדולות דאז, אנגליה וספרד – יחסים שנמשכו עד מותה של מרי, בשנת 1558. מרי שאפה להחזיר את אנגליה הפרוטסטנטית לחיק הנצרות הקתולית, כצעד נגד למהלכיו של אביה, הנרי השמיני. קשר הנישואין שלה עם מלך ספרד הקתולית, שהייתה אז המדינה הגדולה והחזקה ביותר בעולם המערבי, עורר חששות כבדים באנגליה, ורבים חששו שהמדינה עומדת להפוך לחלק מספרד. מרי רדפה את הפרוטסטנטים, וכונתה בפי האנגלים "מרי העקובה מדם" (Bloody Mary), שפירושו גם "הארורה". 

למלכה מרי לא היו צאצאים ועם מותה ירשה אותה אחותה למחצה, אליזבת. היא עלתה על כס המלכות כמלכה אליזבת הראשונה. אליזבת הייתה פרוטסטנטית, והתנגדה בחריפות לצעדיה של אחותה למחצה. פליפה תמך בעלייתה לשלטון של אליזבת, אך אליזבת לא הכירה בתמיכה זו, וסירבה להצעת הנישואין שלו. הקשר בין שתי הממלכות הלך והידרדר. פליפה היה שקוע במלחמות בארצות השפלה, וחשש שאנגליה מסייעת למורדים הפרוטסטנטיים שם. פליפה חשש בתחילה מפלישה לאנגליה, בשל כוחו של הצי הבריטי. המלך הספרדי היה במילכוד: פלישה יעילה לאנגליה דרשה בסיס איתן בארצות השפלה, אך שם לא ניתן היה ליצור בסיס כזה בשל המרד. פלישה שתצא מספרד דרשה הרכבת כוח עצום - ימי ויבשתי - כדי להשיג הצלחה, ופליפה היסס לגבי מטרה זו. האנגלים התלבטו גם הם לגבי הסיוע למורדים; גם להם היה ברור שזוהי התגרות בספרד, אך מאידך מנע המרד ההולנדי הקמת בסיס ספרדי לפלישה, שממנה חששו מאד האנגלים. 

ואולם, הנושא המרכזי שהטריד את פליפה בשנות ה-80 של המאה ה-16 היה ניסיונו לאחד את פורטוגל עם ספרד באמצעות הקמת שושלת משותפת. לאחר שהצליח במשימה זו, ב1583, הודאג פליפה מהאפשרות שכתר צרפת ייפול בידי אנרי השלישי, מלך נווארה, הפרוטסטנטי. ואולם, פליפה לא יכול היה להתעלם מהאיום האנגלי, שהגיע לשיאו בפשיטותיהם של שודדי הים האנגלים על המושבות הספרדיות באמריקה; מסעו של פרנסיס דרייק סביב העולם בשנים 1577 - 1580 המחיש את הסכנה. 

במקביל למעורבות האנגלית בארצות השפלה, ניסו גולים קתוליים מאנגליה ונציגים של הוותיקן לגרום להפלתה של אליזבת, באמצעות תמיכה במרי, מלכת הסקוטים, הקתולית. ב1570 נעשה ניסיון להפיל את אליזבת מכסאה, ולהעלות במקומה את מרי מלכת הסקוטים, בקשר שנקרא קשר רידולפי. הקשר נכשל, והפרוטסטנטים בסקוטלנד מצאו בכך עילה לדרוש ממרי לוותר על כסאה. במלחמה שהתפתחה נמלטה מרי אל דודניתה, אליזבת; זו ראתה בה איום וכלאה אותה ל-19 שנים במצודת לונדון. גילוי הקשר, יחד עם משבר במרידה מול הספרדים בארצות השפלה, הוביל את אליזבת להתערב בגלוי במלחמה בארצות השפלה, בחורף 1584 - 1585. למרות שמעולם לא הייתה הכרזת מלחמה רשמית, ראה בכך פליפה מצב של מלחמה, והחל בהתארגנות לפלישה ימית לאנגליה.

השוואת תורת הלחימה

טכנולוגית הלחימה הימית במאה ה- 16 הייתה בעיצומו של תהליך שינוי. קרב לפנטו, 1571, היה קרב האחרון שהתנהל בין גליאות מונעות במשוטים. בקרב זה נלחמו הספינות זו בזו על ידי הצמדת דפני הספינות אחת לשנייה, והשתלטות על אוניית האויב על ידי חיילים לוחמים, כלומר למעשה מעין לחימה יבשתית. 55 מתוך 212 הגליאות שהשתתפו בקרב היו ספרדיות. השינוי בדוקטרינת הלחימה הימית בא לידי ביטוי במתקפה ממרחק, על ידי תותחים. בעקבות שינוי זה לא היה עוד צורך בביצורים הכבדים שעד אז נבנו על גבי הספינות; הסרת ביצורים אלו הגבירה את זריזות הספינה, שהייתה קלה ומהירה יותר להיגוי ממה שנראה קודם לכן. שינוי זה היה הכרחי לצורת הקרב החדשה. המלך הספרדי התעקש להמשיך ולבנות את ספינות הארמדה עם ביצורים גבוהים וחזקים ככל האפשר, ואילו המפקדים האנגלים, סר פרנסיס דרייק וסר ג'ון הוקינס, הובילו את השינוי במבנה הספינות, בהסכמתה של המלכה אליזבת. 

הבדל נוסף בין הכוחות הבריטים לכוחות הספרדים בא לידי ביטוי בפיקוד על הספינה: על האוניות הספרדיות פיקדו אנשי אצולה, שזכו למעמדם הודות לייחוסם, ללא קשר ליכולותיהם, כפי שהורגלו מתקופת האבירים של ימי הביניים. בספינות האנגליות הייתה היררכיה מקצועית ופיקודית מוגדרת, שבראשה עמד רב חובל שנבחר לתפקידו על פי נסיונו ומיומנותו, ללא קשר למוצאו וייחוסו.

גם בסוג כלי הנשק ניכר הבדל בין שני הכוחות: ספינות הארמדה הכילו תותחים גדולים וכבדים, שירו פגזים במשקל של כ- 23 ק"ג בכל ירייה, והיו בנויים כדי לגרום לנזק רב לאוניות האויב, כאשר הופעלו מטווח קרוב. בניגוד לספרדים, הצי האנגלי התבסס על תותחים ארוכי טווח שירו פגזים במשקל של 8 ק"ג בכל ירייה. האנגלים שאפו ליירט את ספינות הצי הספרדי מחוץ לטווח הפגיעה שלהם. לאנגלים היה ברור שעימות חזיתי וקרוב עם הצי הגדול והחזק ביותר בעולם באותה תקופה יסתיים בתבוסה מלאה שלהם; יכולת הלחימה של החיילים הספרדיים נחשבה לטובה בעולם, ולו היו האנגלים מאפשרים לאוניות הספרדיות להתקרב אל אוניותיהם, להתחבר אליהן באמצעות חבלים, ולהנחית עליהן חיילים לוחמים, לא היה להם כל סיכוי. האנגלים רצו להילחם בתנאים שלהם: שמירה על טווח רחוק, וניצול יכולת התמרון המעולה של הספינות הקטנות יותר שלהם.

תוכנית הקרב הספרדית

ע"פ תוכניתו של המלך הספרדי הייתה הארמדה אמורה להפליג במעלה תעלת למאנש, תוך כדי השמדת כוחות ימיים בריטיים שיעמדו בדרכה. הארמדה הייתה אמורה לטהר את התעלה כולה, עד מארגייט (בקצה הדרום מזרחי של אנגליה, מול קאלה), ולהשיג שליטה ימית, שתאפשר את העברת הכוח היבשתי מארצות השפלה לאנגליה. בארצות השפלה הדרומיות המתין צבא בן 30,000 לוחמים בפיקודו של הדוכס מפארמה, אלכסנדר פארנסה (Alexander Farnese), להגעתה של הארמדה. תוכניתו של פליפה השני הייתה להעביר ללונדון צבא זה, על גבי דוברות. יחד עם הלוחמים שיגיעו עם הארמדה ימנה צבאו של פליפה 55,000 איש. 

למלך היו כמה מטרות במבצע: ראשית, ניסה המלך הספרדי לדכא ולמנוע את התמיכה הבריטית בארצות השפלה הדרומיות, (החלק הדרומי של הרפובליקה ההולנדית), שהיה בשליטת מורדים הולנדים, בנוסף, רצה המלך להביא להפסקת המתקפות האנגליות על הקולוניות הספרדיות שממוקמות ביבשת אמריקה ועל ספינות המסחר שהובילו את העושר העצום מן העולם החדש לספרד. בדרך זו רצה המלך הספרדי לבסס את מעמדה וחוזקה של האימפריה הספרדית בעולם מבחינה כלכלית ופוליטית. בנוסף, רצה פליפה לכפות את האמונה הקתולית על האנגלים, שקיבלו את הדת הפרוטסטנטית רק עשורים ספורים קודם לכן. מעבר לכל אלה, יש הטוענים, כי פליפה השני רצה את כתר המלוכה האנגלי לעצמו, גם כדי להשיג את כל המטרות האמורות.

יחד עם זאת, פליפה לא התכוון לכבוש את אנגליה. מוקד פעילותו של פליפה היה בארצות השפלה, ואנגליה מבחינתו הייתה מטרד בלבד. הוא רצה להפסיק את הסיוע האנגלי למורדים בארצות השפלה, ולהפסיק את המתקפות של שודדי הים הבריטיים על מושבותיו באמריקה. כיבוש אנגליה לא היה אפשרי מבחינתו של פליפה. צבאו של פליפה לא הצליח לדכא את המרידה בארצות השפלה, למרות שעמדו לרשותו 30,000 חיילים, ולמרות שארצות השפלה היו חלק מסורתי מן האימפריה הספרדית, שאליהן ניתן היה להזרים כוחות דרך היבשה ולהסתייע בבעלי בריתו של פליפה ביבשת. השתלטות על אי עוין, בעל אוכלוסייה גדולה בהרבה, הייתה מבצע מסובך, ולא על כך חשב פליפה‏‏. פליפה רצה, כנראה, להכות את האנגלים כדי להנחיל תבוסה לשאיפות הפרוטסטנטיות באירופה כולה, ואולי להביא להמלכת מלך קתולי, למרות שלא היה מועמד מתאים לכ׮ 

תוכנית הפלישה של הספרדים הייתה מבצע מורכב מאד, שגם במאה ה-21 היה קשה לבצעה, לא כל שכן במאה ה-16. פליפה תכנן את המבצע לבדו, ולא אפשר למפקדיו הבכירים – הדוכס ממדינה סידוניה שהוביל את הארמדה ולדוכס מפרמה, מפקד הצבא בארצות השפלה – לדון עימו, או ביניהם, לגבי פרטי התוכנית. כאשר קיבלו את הפקודות ברגע האחרון הבינו שניהם שהתוכנית כושלת ושאין סיכוי שהיא תצליח כמתוכנן, אך היה זה מאוחר מכדי להתריע.

הארמדה יוצאת
הכנת הארמדה למבצע החלה ב1586, ונמשכה כשנתיים, בין השאר בשל פשיטה של פרנסיס דרייק על נמל קדיס ב1587, אך גם בשל בעיות טכניות שונות, וגם בשל העובדה שהספרדים המשיכו להתלבט בשאלה האם ניתן לנחות באנגליה ללא דיכוי המרד בארצות השפלה לפני כ׮

ב- 28 במאי 1588, יצאה הארמדה מליסבון לכיוון תעלת למאנש. לפני ההפלגה העניק האפיפיור סיקסטוס השישי כתבי מחילה (אינדולגנציות) לכל החיילים והמלחים, כנהוג לפני יציאה למסע צלב. 

בארמדה היו 130 ספינות. רק 28 אוניות מתוכן היו גליאות - אוניות מלחמה שנבנו למטרה זו, ואילו האחרות היו אוניות סוחר שעליהן הורכב חימוש. האוניות היו איטיות במיוחד: הן לא נבנו להפלגה כנגד הרוח (אוניות מסחר באותה תקופה לא הפליגו מול הרוח, והמתינו עד שתתחלף לרוח נוחה יותר), והוספת החימוש והמיגון עליהן האטה אותן עוד יותר. בשל כך, הפליגה הארמדה באיטיות רבה, ועברה בשלושה שבועות מרחק של 435 ק"מ בלבד, מליסבון ועד צפון ספרד. בכיוון ההפוך, (נגד הרוח) עברה באותו פרק זמן רק 160 ק"מ. כאשר עברה הארמדה את הפינה הצפון מערבית של ספרד, קורונה, נתקלה הארמדה בסערה והתעכבה עוד כמה שבועות. 

האוניות נשאו עליהן 8000 מלחים ו- 18,000 לוחמים. כלי הנשק שהיו ברשות הלוחמים שנשאה הארמדה היו 1500 רובים מפליז ו1000 רובים עשויים מברזל. יציאת האוניות מליסבון הייתה איטית, ורק כעבור יומיים עזבה אחרונת הספינות את הנמל. 

הצי האנגלי
הצי האנגלי נערך בפלימות', תחת פיקודו של אדמירל לורד צ'ארלס הווארד ותת אדמירל (Vice Admiral) סר פרנסיס דרייק. לרשות האנגלים עמדו כ-200 ספינות, רובן קלות בהרבה מן הספינות הספרדיות. דרייק טען שעדיף לנסות וליירט את הספרדים עוד בהיותם בדרך, במפרץ ביסקאיה, והלורד הווארד תמך ברעיונו של דרייק. לעומתם, המלכה אליזבת ויועציה לא הבינו את ההגיון שבאסטרטגיה זו, וזמן יקר התבזבז. במהלך חודש יוני ניסה דרייק לשכנע את המלכה בהגיון שבתוכניתו; הוא ידע שהארמדה הספרדית יצאה מליסבון כבר במהלך חודש מאי וטרם הגיעה, וסבר שהארמדה וודאי נפגעה על ידי סערה ולכן תהיה פגיעה כעת, בחוף הצפוני של ספרד. ואולם, כאשר הגיע לבסוף האישור המלכותי, והצי הבריטי יצא מפלימות' לכיוון ספרד, נתקלו האוניות האנגליות בסערה חזקה שמנעה מהן להתקדם. הצי הבריטי המתין עשרה ימים עד לחלוף הסערה ולשינוי כיוון הרוח. כעת התעוררו אצל הווארד חששות: הוא חשש שאם ינועו כעת לכיוון ספרד תצליח הארמדה לחלוף על פני הצי האנגלי ולהגיע ליעדה; במצב כזה לא יהיה כוח ימי להגן על אנגליה, למעט צי קטן שהיה ממוקם בנהר התמזה, בפיקודו של הלורד הנרי סיימור. בנוסף, סבלו ספינותיו של הווארד ממחסור גדול במזון. בשל כך הורה הווארד לצי להמתין מדרום לאנגליה. בדיעבד, התברר כי דרייק צדק: הארמדה הספרדית חיכתה עדיין בחופי קורונה.

גם הארמדה סבלה ממחסור במזון. הצי הספרדי יצא מליסבון עם אספקה גדולה במיוחד, שתספיק לשישה חודשי הפלגה. ואולם, ארגון הצי התעכב והמזון נותר על הסיפון זמן רב: רובו נרקב בחביות והמים הפכו לריריים וירוקים. אלפי אנשים סבלו מהרעלת מזון וזאת בנוסף למחלות הקבועות שפרצו בהפלגות ממושכות: טיפוס, דיזנטריה ושפעת. הדוכס ממדינה סידוניה התחנן נואשות למלך הספרדי לקבל מזון טרי, אך בפועל קיבל מעט מאוד. הוא יעץ למלך לנטוש את פרויקט התקפת אנגליה. גם יועצי המלך היו מלאי ספקות בנוגע למלאי המזון ולהתאמת הספינות לביצוע תוכנית ההפלגה, אך המלך היה נחוש בדעתו וחבר היועצים החליט להפליג כנגד המלצותיהם של רוב קציניו הבכירים.

קרב פלימות'

ב-19 ביולי נצפתה הארמדה לראשונה מקורנוול, בקצה הדרום מערבי של אנגליה; הצי האנגלי עגן בפלימות', לא רחוק משם. ההודעה על בואם של הספרדים הגיעה בשעות אחר הצהריים, כשעתיים לאחר שמפלס מי הים הגיע לנקודת השפל של אותו היום, ורוב הספינות של הצי האנגלי עדיין היו ברציפים ללא יכולת להפליג. לצי האנגלי לא הייתה ברירה אלא להמתין לעליית מפלס המים בחוף, בסביבות השעה 9 בערב. הצי האנגלי היה למעשה תקוע בנמל, ולכאורה פגיע להתקפת הארמדה; בפועל היו ספינות הארמדה גדולות ואיטיות, זקוקות לרוח גבית ולגאות חזקה על מנת שיוכלו להיכנס לנמל ולתקוף את האנגלים. הרוח הספיקה בחוזקה ובכיוונה, אך הגאות, כאמור, הייתה אמורה להגיע רק כעבור מספר שעות. לכן, לא יכלה הארמדה להתקיף את האנגלים בטרם החשיכה, ועד אז היו האחרונים מוכנים.

היכולות הימיות של האנגלים היו גבוהות מאד. הספרדים התלבטו האם לנסות תקיפה ימית, או להמשיך צפונה כדי לבצע את הנחיתה ביבשה. מועצת הקרב הסכימה על תקיפה יבשתית שסיכוייה היו גבוהים יותר, אך הדוכס ממדינה סידוניה הטיל וטו, בטענה שמלך ספרד הורה בבירור לתקוף.

הארמדה המתינה לשפל של צהרי היום למחרת. מפקדי הארמדה סברו שתנאי הים והרוח לא יאפשרו לאנגלים לצאת להתמודדות. זו הייתה טעות; הווארד ודרייק ניצלו את הגאות בלילה והפליגו למעלה מ- 20 ק"מ כנגד הרוח, תוך 4 שעות. הספינות הספרדיות לא היו מסוגלות להפליג בתנאים כאלה. דרומית לחופי פלימות' נוצר קשר העין הראשון בין שני הכוחות. האנגלים הצליחו להשיג את היתרון הראשון, מכיוון שהצליחו להתמקם כאשר הרוח בגבו: הוא יכול היה להתקדם אל הארמדה, אך הארמדה לא הייתה יכולה להתקרב אליו. מדינה סידוניה יכול היה רק לעגון. שני הצדדים הופתעו זה מזה: הספרדים הופתעו מכישורי המפקדים האנגלים ומיכולתם להפליג כנגד הרוח, והאנגלים מצידם נחרדו למראה גודל הארמדה וממערך הלחימה שלה. מערך זה תואר על ידי האנגלים כחצי סהר, אך היסטוריונים כיום מטילים ספק בתיאור זה.

לשני הציים היו תוכניות וטקטיקות לחימה שונות, אך אף אחת מהן לא צלחה. הספרדים ניסו לממש את הטקטיקה שבה הורגלו: היצמדות לצי האנגלי והשתלטות על ספינותיו. ואולם, האנגלים, שספינותיהם היו, כאמור, זריזות ובעלות כושר תמרון רב, הצליחו לחמוק מן הספרדים בכל פעם שניסו זאת. האנגלים מצידם ניסו להילחם ממרחק, אך הארמדה ענתה במבנה הדוק ועצום בגודלו, והאנגלים נאלצו לירות ממרחק; טווח הפגיעה הארוך של התותחים האנגלים הספיק רק לפגיעה קלה בקצה הקרוב של ספינות הארמדה. 

שני הצדדים השתמשו בכמויות אדירות של תחמושת, אך אף צד לא הצליח לגרום נזק ממשי לאויב. יחד עם זאת, באחר הצהריים של אותו היום התרחשו שתי תאונות בארמדה: הראשונה הייתה התנגשות בין גליאה לבין שתי ספינות אחרות, והשנייה - פיצוץ גדול שהתרחש בספינה נוספת‏‏. הווארד מינה את דרייק להוביל את הצי שלו במשך הלילה; דרייק מצא עצמו במקרה, בסמוך לאחת הספינות הספרדיות הפגועות, והכריח אותה להיכנע לו. בשלב זה היה הקרב מבולבל ולא מאורגן, הצי האנגלי התפזר ועבר זמן רב עד שהצליח להתכנס מחדש, ובשלב זה הצליחה הארמדה להמשיך הלאה, לכיוון החוף הצרפתי.

הצי האנגלי המשיך במרדף אחרי הארמדה, לאורך תעלת למאנש; ספינות רבות הצטרפו אליו מכל נמל שחלף לידו, מלאות במתנדבים נלהבים שבאו ליהנות מצפייה במתרחש. כבר במחצית דרכו היו בצי של הווארד למעלה מ- 100 ספינות, אך רק אחוז קטן מהן היוו גורם משמעותי. רק כ- 25 ספינות היו ספינות מלחמה, שהובילו את הצי ונלחמו ברוב הקרבות; יחד עמן היו ספינות קרב פרטיות נוספות. יתר האנשים, כדברי הווארד, רק הפריעו. הם ירו כמות עצומה של תחמושת מטווחים בלתי אפשריים, והדבר המועיל היחידי שלו תרמו היה יצירת הרתעה, בשל כמות האנשים והספינות.

קרב פורטלנד, ההפלגה לאי ווייט
ביום שלישי, 2 באוגוסט התנהל הקרב המשמעותי הראשון בין שני הציים, ליד האי פורטלנד‏‏. בבוקר אותו יום השתנה כיוון הרוח לכיוון צפון מזרח, והיתרון היה לפתע לספרדים. הקרב היה ללא תוצאה, למרות האש הכבדה שנורתה משני הצדדים. האנגלים החלו להעז להתקרב מעט ולצמצם את המרחק מהספרדים, בשל קצב האש האיטי של תותחי האוניות הספרדיות, וגם בשל ההתנהלות הטקטית הטובה יותר של הצי האנגלי. אך שוב, למרות היתרון הטקטי של האנגלים לא נגרם לארמדה נזק; מנגד, הספרדים הבינו שאפילו בעזרת רוח גבית הם אינם מצליחים ומסוגלים להשתלט על אף ספינה אנגלית. אחר הצהריים שקטה הרוח והקרב תם.

עם סיום הקרב, ללא הכרעה, עמד הדוכס מדינה סידוניה בפני דילמה. מטרת המבצע, כפי שהגדיר אותה המלך, לא הייתה ניתנת להשגה; הוא לא יכול לנצח את האנגלים ולהשיג עליונות ימית, שהייתה, כאמור, תנאי לנחיתה באנגליה. מעבר לכך, טרם נתקבלה תשובה מפרמה: מדינה סידוניה לא ידע היכן פרמה ומתי הם אמורים להיפגש. הארמדה לא הייתה יכולה להפליג לעבר מיצרי דובר ללא ידיעה האם הצבא הספרדי נמצא שם, בדנקרק. מצד שני, הארמדה לא הייתה יכולה לפנות חזרה, ללא רוח מזרחית קבועה שתסייע לה. הוא החליט לעגון ליד האי וייט, דרומית לסאות'המפטון, כדי להקים בסיס זמני ולהמתין שם לבואו של הדוכס מפרמה.

ואולם, גם מעגן זה לא היה בטוח. האנגלים חילקו את הצי שלהם לארבעה כוחות, בפיקוד הווארד, דרייק, ג'ון הוקינס ומרטין פרובישר, ונערכו להתקפה עם כל אוניותיהם על הארמדה. מדינה סידוניה הורה לאוניותיו להפליג לכיוון קאלה, ושם לעגון גם אם צבאו של פארמה לא יהיה מוכן בזמן בדנקרק, לא הרחק משם. הארמדה הגיעה לקאלה בשלום, ונערכה שם במבנה הגנתי דמוי סהר. 

מדינה סידוניה המתין לצבאו של פארמה, שכעת הצטמצם בשל מחלות ל-16,000 איש, ואולם, הסתבר שעדיין לא נאספו אמצעי תחבורה מתאימים - דוברות וסירות - כדי להעביר את הצבא הספרדי. מעבר לכך, נמל דנקרק, שבו התארגנו הדוברות, היה נתון למצור ימי של ההולנדים. פארמה ביקש ממדינה סידוניה לשלוח אליו כוח שיפזר את המצור, אך זה האחרון חשש לוותר על ספינות שהוא עלול להזדקק להן בעת מתקפה אנגלית. לארמדה לא היה נמל מים עמוקים, קושי שליווה אותה לכל אורך הדרך, והארמדה נותרה חשופה ופגיעה ליד החוף. 

בחצות ליל ה-28 ביולי תקפו האנגלים את הארמדה העוגנת באמצעות "ספינות אש" (Fireships): ספינות ישנות אותן מילאו בגופרית, זפת ואבק שריפה, יחד עם חפצים וכלים שניתן לשרפם; ספינות אלה נשלחו אל הארמדה, כשהן עושות דרכן בעזרת הרוח והגאות. ספינות האש המתקרבות עוררו בהלה רבה בקרב הארמדה; אוניות המלחמה העיקריות לא שינו את מקומן, אך אוניות רבות אחרות חתכו את כבלי העגינה בבהלה כדי להימלט, והמבנה המסודר התפזר. עם שחר איבדה הארמדה את המבנה הצפוף, המסודר והמאורגן שאפיין אותה והיא התפזרה בטווח של 10 מייל לכיוון הרוח עד לכפר גרייבליינס (Gravelines). הצי האנגלי סגר את המרחק לקראת קרב.

קרב גרייבליינס ונאום טילבורי
ב-8 באוגוסט התחולל מול חופי גרייבליינס הקרב הסופי במערכה בין הארמדה הספרדית לצי האנגלי. מדינה-סידוניה חשש להפליג עוד מזרחה, כדי לא להילכד על השרטונות בחוף פלנדריה. נסיון הקרבות הקודמים לימד את האנגלים כיצד להתמודד מול הארמדה; כעת, מול צי ספרדי מפוזר הסתכנו האנגלים והתקרבו עד למרחק מטרים ספורים מן הספינות הספרדיות, אך עדיין לא קרוב מספיק כדי שיריביהם יצליחו להשתלט על ספינותיהם. ממרחק מצומצם זה הצליחו פגזי האוניות האנגליות לפגוע באוניות הארמדה ולגרום לנזקים משמעותיים. שתי גליאות ספרדיות נפגעו קשה וסבלו אבדות כבדות. הן נסחפו לחוף ונלכדו על ידי ההולנדים. גליאה נוספת נפגעה קשות ונלכדה על ידי האנגלים בקרב קשה; רביעית שקעה באותו הערב ואוניה נוספת עלתה על שרטון. אוניות רבות נוספות נפגעו קשות בקרב. הספינות האנגליות כמעט ולא סבלו אבדות בקרב. 

הסיבות לכשלונם של הספרדים בקרב מורכבות. התותחנים הספרדיים לא אומנו לטעון מחדש את תותחיהם; הם היו אמורים לירות פעם אחת ואז להצטרף לשאר מלחי וחיילי הספינה בהשתלטות הפיזית על אוניית האויב. האנגלים היו מנוסים בהרבה בטעינה חוזרת ומהירה של תותחיהם, וקצב האש שלהם היה גבוה בהרבה. מעבר לכך, מראים ממצאים ארכאולוגיים שפגזי הארמדה הוכנו בצורה לקויה ולא היו אמינים, וכנראה התפרקו לחלקיקים בזמן שנורו או בזמן הפגיעה, ולפיכך לא גרמו לאויב לנזק. האנגלים הצליחו להרוויח זמן יקר, אך הסכנה טרם חלפה.

יום לאחר הקרב השתנה כיוון הרוח, והארמדה החלה להפליג צפונה. למרות שהתחמושת באוניות כמעט אזלה, המשיך הווארד לרדוף צפונה אחרי הארמדה, עד סקוטלנד. מלחי הארמדה היו מותשים, ללא מים, והדרך היחידה לחזור לספרד הייתה על ידי הקפה מסוכנת של סקוטלנד וחזרה דרך האוקיינוס האטלנטי.

נאום טילבורי

למרות שהארמדה התרחקה, הסכנה לאנגליה טרם חלפה. האנגלים הציבו 4,000 חיילים בטילבורי‏‏, באסקס, בפתח נהר תמזה, כדי להדוף נחיתה אפשרית מכיוון הולנד. המלכה אליזבת הגיעה למקום כדי לעודד את חייליה, ושם נאמה בפניהם את אחד מנאומיה המפורסמים ביותר, הנקרא "נאום טילבורי":

החזרה לספרד
הארמדה הפליגה סביב סקוטלנד ואירלנד אל צפון האוקיינוס האטלנטי. באוניות החלו להתגלות בעיות רבות, עקב הבלאי מן המסע הארוך; כמה מהן היה צורך ללפף בחבלים. האספקה החלה לאזול, והיה צורך להטיל את סוסי הפרשים לים. המטרה הייתה להתרחק מחופי סקוטלנד ואירלנד, בביטחון היחסי של הים הפתוח; ואולם, מכיוון שבאותה תקופה לא הייתה שיטה למדידת קווי אורך, לא הבינו הספרדים שזרם הגולף נושא אותם צפונה ומזרחה בעת שהם ניסו להפליג מערבה; סטייה זו הובילה אותם להפליג הרבה יותר מזרחה מן המתוכנן, טעות חמורה בניווט. כאשר קרבו לחופי סקוטלנד ואירלנד נתקל הצי בשורה של סערות חזקות, שדחפו רבות מן הספינות אל החוף. באוניות רבות נחתכו העוגנים בעת הבהלה בקאלה, וכעת לא היו האוניות יכולות לעגון עצמם במרחק בטוח מן החוף, והרוחות דחפו אותן אל הסלעים. ההערכה היא שכ-5,000 איש נספו ברעב ובטביעה; חיילים ספרדיים שהגיעו אל החוף נרצחו בידי חיילים אנגליים. רק חצי מן האוניות שיצאו למסע שבו לספרד: 67 אוניות וכ-10,000 איש. גם מאותם שהצליחו להגיע לספרד מתו רבים במגפות, שנגרמו מן התנאים הקשים, הצפיפות והמחסור באספקה באוניות. מסופר שכאשר שמע פליפה השני על תוצאת המסע אמר: "שלחתי את הארמדה נגד בני אדם, לא נגד הרוחות והגלים של אלוהים". פליפה התאכזב קשות, אך סלח לדוכס מדינה-סידוניה.

תוצאות הקרב
אבדות האנגלים בקרב היו קלות, ואף אחת מאוניותיהם לא הוטבעה. ואולם, לאחר הניצחון מתו בין 6,000 ל-8,000 מן החיילים האנגלים ברעב ובמחלות הטיפוס והדיזנטריה. חלקם מתו בעקבות חוסר תמיכה כלכלית מצד ממשלת אנגליה, שלא העניקה ללוחמיה כל סיוע בזמן המלחמה ובמשך חודשים רבים לאחריה. זאת, בניגוד לסיוע הכספי שניתן לחיילים הספרדים מידי ממשלתם.

הצי האנגלי לא הצליח למנוע מן הארמדה לשוב ולהתארגן לאחר קרב גרייבליינס, ונאלץ להישאר בכוננות גבוהה למרות האבדות הכבדות של הארמדה. ואולם, קרב זה סימל את המעבר מטקטיקת הקרב הישנה שגרסה ניצחון בעזרת השתלטות פיזית על אוניות האויב. חשיבות התותחנות בקרב הימי עלתה מאד. בסוף המאה ה-16 היה הצי האליזבתני הצי החזק ביותר בים, ואולם, הספרדים למדו את לקחי הארמדה וערכו שינוי מקיף בצי שלהם, שינוי שאיפשר להם את המשך השליטה בים סביב ספרד. 

תוצאות הקרב היו חשובות מאד למורל האנגלי, וסייעו מאד לפופולריות העצומה של אליזבת, גם אחרי מותה. הניצחון על הארמדה הספרדית הגביר את האמונה הפרוטסטנטית ברחבי אירופה, בעקבות האמונה שאלוהים עמד לצד האנגלים הפרוטסטנטים, כפי שהתבטא בחריטה על מדליית הקרב: "He blew with his winds, and they were scattered". חריטה נוספת הייתה "באתי, ראיתי, ברחתי", בפרפראזה על ביטויו המפורסם של יוליוס קיסר. האנגלים ראו בניצחון את הניצחון החשוב ביותר מאז קרב אז'נקור ב1415. ואולם, ניסיונם של האנגלים לנצל את התבוסה הספרדית במסע משלהם (שנקרא הארמדה האנגלית) שנה לאחר מכן לא עלה יפה. צרפתים והולנדים המשיכו במסעות של שודדי ים נגד ספרד, אך אנגליה הרוויחה מכך רק מעט. המלחמה בין אנגליה לספרד נמשכה עוד חמש עשרה שנים, אך הסתיימה ללא הכרעה; ספרד נותרה המדינה החזקה באירופה, אך אנגליה הוכיחה שהיא האויבת המסוכנת ביותר לספרד. בשנת 1604 נחתם בלונדון הסכם שלום בין שתי המדינות, ביוזמת יורשיהם של פליפה ואליזבת, פליפה השלישי, מלך ספרד וג'יימס הראשון, מלך אנגליה.

בהיסטוריה האנגלית מתואר הקרב כתבוסה ספרדית, אך בפועל מספר האוניות הספרדיות שהוטבעו היה קטן ועיקר הנזק נגרם על ידי הרוחות והים. גם האנגלים העריכו את לחימת הספרדים ואת האומץ שגילו; האנגלים נלחמו בעוז להגנת חופיהם ואילו הספרדים פלשו לאזור ימי לא ידוע להם, ומכאן היתרון האנגלי. הטעויות של הארמדה היו בעיקרן טכניות ורובן נגרמו על ידי שיקול דעתו השגוי של פליפה השני, שיזם תוכנית חסרת סיכוי שלא התאימה לספינות הספרדיות.

לימים הוקמה בפלימות' אנדרטה לאומית לציון הניצחון האנגלי על הארמדה.

קישורים חיצוניים
* באתר BBC
* באתר המוזיאון הימי הבריטי. באתר מאמרים נוספים בנושא.
* באתר HistoryBuff.com
* באתר Tudor Place
 
לקריאה נוספת

הערות שוליים



די ג'יי סאשה (במקור - אלכסנדר קו) הוא תקליטן בריטי שעיקר פעילותו אירעה בשנות ה-90.

סאשה החל את דרכו כתקליטן בסצנת המועדונים של שנות ה-80 באנגליה שם זכה לתשומת לב כאשר תיקלט במועדון הרנסאנס, ממייסדי סגנון ההאוס באנגליה. לאחר זמן מה החל לשחרר אוספים של הלהיטים אותם ניגן במועדון ופתח את הדרך לאוספי המועדונים תוך כדי ביסוס מעמדו כמוביל הסצנה. המיקסים שלו התמקדו בטראנס, דיפ האוס ופרוגרסיב האוס. סאשה נחשב לאחד מהתקליטנים הבודדים הרב-גוניים ובעלי כישרון יוצא דופן לשלב סגנונות (crossover DJs). 

בהמשך דרכו הוציא אלבומי מיקסים לאמנים אחרים ותוך כדי החל ליצור חומר והפיק אלבומים עם יצירות מקוריות שלו. אלבומו המקורי הראשון 'Xpander' היה להיט אמיתי אשר נוגן ללא הפסק במועדונים באותה תקופה. לפי מילותיו שלו, הוא שואב את ההשראה מאמנים שונים כגון: Spooky, Future Sound of London, Underworld, Leftfield והלייבל של וילאם אורביט - Guerilla. שנים רבות סאשה היה בצמרת התקליטנים העולמית. לאורך מרבית הקריירה שלו הרבה לעבוד עם תקליטן העל John Digweed, חברו הטוב. כיום הוא ממשיך לשחרר להיטים ואלבומים (Airdrawndagger) אך קמו לו מתחרים ודור חדש של יוצרים.



 

אלכסיי לאונידוביץ' פז'יטנוב (רוסית: Алексе́й Леони́дович Па́житнов), מהנדס מחשבים רוסי, אשר בשנת 1984 המציא את משחק המחשב הפופולרי טטריס.

פז'יטנוב נולד ב-1956. במהלך עבודתו במרכז המחשבים של האקדמיה הסובייטית למדעים, מרכז המחקר והפיתוח של ממשלת ברית המועצות, פיתח, בעזרתם של עמיתיו דמיטרי פאבלובסקי וואדים גראסימוב, את משחק הטטריס. הוא פיתח גם גרסה נוספת, פחות ידועה, למשחק - הגרסה התלת-ממדית "וולטריס".

ב-1991 היגר פז'טנוב  מרוסיה לארצות הברית, וייסד את "חברת טטריס" בשותפות עם הנק רוג'רס, האיש אשר רכש את הזכויות על המשחק מממשלת רוסיה. בתחילה, הוא עסק בעיצוב פאזלים עבור קונסולת המשחקים של נינטנדו. 

באוקטובר 1996 החל לעבוד במיקרוסופט.
ב-2005 החל לעבוד בחברת התוכנה "ווילד סנייק".

קישורים חיצוניים
* רועי שלומי,, 17.4.2006, באתר ynet
*, 4.6.2009, באתר קפטן אינטרנט, הארץ



 
 

שפת אם או שפה מקורית היא השפה שאדם לומד ראשונה. בהתאם, אדם יכול להיות מכונה דובר שפה מסוימת כשפת אם. מקור השם בכך שלרוב לומד ילד את יסודות השפה במשפחתו, פעמים רבות מאמו. גרסה אחרת למקור השם היא שזו שפת המקור או שפת המולדת־האם או שפת הארץ. 

שפת אם היא לרוב השפה בה הדובר מיומן יותר מבכל שפה אחרת. לרוב, שפה יכולה להיחשב שפת אם רק אם נרכשה לפני תום גיל העשרה או תפשה את המקום המרכזי בלימודיו ובחינוכו של הדובר. ישנם מקרים בהם אנשים גדלים בסביבה שבה מדוברות שתי שפות ואף יותר. לדוגמה, בניהם של מהגרים עשויים לשלוט ברמה גבוהה גם בשפה המדוברת בביתם וגם בשפה המדוברת בסביבתם. במדינות מסוימות, נהוגות שתי שפות במקביל והלומד עשוי להיחשף לשתיהן בביתו ובלימודיו במקביל. 

לרוב, ניתן להגדיר את שפת האם של דובר מן ההיבט הפונקציונלי כשפה שבה הוא מונה (סופר), חושב, חולם ומדבר. לעתים, ישנה הבחנה בין שפת החשיבה והדיבור לבין שפת הכתיבה. דוגמאות נודעות לכך:
* המשורר חיים נחמן ביאליק, שנהנה משליטה מושלמת בכתיבה בעברית, חשב ואף העדיף לדבר ביידיש, כמוהו כחלק גדול מן הסופרים והמשוררים בעברית בתחילת המאה העשרים;
* הסופר ולדימיר נבוקוב, דוגמה אחרת, שלט באופן מושלם גם ברוסית וגם באנגלית, אך שפת האם האמיתית שלו הייתה כנראה הרוסית;
* אפרים קישון, הומוריסטן ממוצא הונגרי, שהיה כבר בן 25 כאשר פגש לראשונה בשפה העברית, טען באחת ההומורסקות שלו כי הוא מתקשה להאמין כי אפשר לספור בשפה אחרת מלבד הונגרית. קישון כתב גם בספרו "סליחה שניצחנו" על מדינת ישראל: "זוהי הארץ היחידה בעולם שבו האם לומדת את שפת האם מפי הבנים". 
* שלמה יידוב, זמר יהודי ממוצא דרום-אמריקאי, שר בשירו המפורסם "חולם בספרדית": "אני חושב ואני כותב בעברית בלי קושי ואוהב לאהוב אותך בעברית בלעדית. זאת שפה נהדרת, לא תהיה לי אחרת, אך בלילה, בלילה אני חולם עוד בספרדית".
קישורים חיצוניים



גראהם לסלי קוקסון (באנגלית: Graham Leslie Coxon; נולד ב־12 במרץ 1969, ברינטלן, מערב גרמניה) הוא מוזיקאי אנגלי שהיה הגיטריסט של להקת הרוק הבריטית בלר.  הוא תרם לשבעת אלבומי האולפן הראשונים של הלהקה, החל מהאלבום Leisure בשנת 1991 ועד לחלקים מהאלבום Think Tank שיצא בשנת 2002, לאחר עזיבתו הרשמית של קוקסון את הלהקה.

חייו המקצועיים

העבודה עם בלר

גראהם קוקסון למד אמנות בקולג' גולדסמית' שבלונדון במשך שנתיים עד שבחר להפסיק את לימודיו עקב הצלחתה הגוברת של להקתו, 'סימור', שמאוחר יותר שינתה את שמה ל'בלר'.  את סגנונו הייחודי של קוקסון אפשר לשמוע בשירים כמו Beetlebum ו-You're So Great (שניהם מהאלבום Blur משנת 1997), כאשר ראוי לציין כי האחרון הינו השיר הראשון שהקליט גראהם לבדו כאשר היה עדיין חבר בלהקה. שיר בולט נוסף מתקופתו בלהקה הוא Coffee & TV מהאלבום '13'.  

עזיבת בלר

בשנת 2002 עזב קוקסון את הלהקה עקב מחלוקות עם שאר החברים. תרומתו האחרונה לבלר הייתה שיר בשם Battery In Your Leg הסוגר את אלבומה של הלהקה מ-2002, Think Tank.

בשנת 2004 נפוצה שמועה כי קוקסון חוזר ללהקה, אך שני הצדדים הכחישו את הידיעה. קוקסון הדגיש ואמר כי אמנם הייתה להם פגישה נעימה (לאחר שנתיים שלא נפגשו), אך החלטתו לא לחזור ללהקה הינה סופית ויציבה.  

קריירת הסולו

קוקסון הספיק להוציא שלושה אלבומי סולו כשהיה חבר בבלר. אלבומו הראשון של קוקסון יצא בלייבל הפרטי שלו, Transcopic בשנת 1998 תחת השם The Sky Is Too High.  הסגנון המוזיקלי של האלבום היה ערבוב של מוזיקת פולק בריטית וגאראג' רוק בסגנון שנות ה-60.  שנה לאחר מכן, ב־1999, יצא האלבום The Golden D בעל הסאונד הקיצוני יותר, ולאחריו Crow Sit On Blood Tree בשנת 2001 בעל הצליל המהורהר יותר המושפע מאמנים כבוב דילן וניק דרייק.

לאחר שעזב את הלהקה ועבר לעבודת סולו בלבד, הוציא קוקסון את The Kiss of Morning ב-2002.  אלבום זה נחשב לנגיש ביותר מבין אלבומיו של קוקסון עם הסינגל Escape Song שהציג שילוב מעניין בין אוקטופוס של סיד ברט ולהקת הרוק המתקדם The Nice.

ב־2004 הוציא קוקסון את Happiness In Magazines שהופק על ידי המפיק-לשעבר של בלר, סטיבן סטריט. אלבום זה זכה להצלחה הגדולה ביותר מבין אלבומיו של קוקסון עד היום, והוא אף קיבל עליו את פרס ה־NME לאמן הסולו הטוב ביותר לשנת 2005.  

ב-2006 הוציא גראהם את "Love Travels at Illegal Speeds". אלבום הממשיך את סגנון אלבומו הקודם , והופק שוב עם שותפו מימי בלר סטיבן סטריט.

ב-2009 הוציא קוקסון את "The Spinning Top", אלבומו השביעי שהופק שוב על ידי סטיבן סטריט. האלבום עוסק בסיפורו של אדם מלידתו ועד מותו. קוקסון חוזר באלבום הזה אל הסגנון המוזיקלי שאיפיין את אלבומיו הראשונים, מוזיקת פולק בריטית וגאראג' רוק בסגון שנות ה-60.
דיסקוגרפיה

אלבומי סטודיו

* 1998 - The Sky Is Too High - הגיע למקום השלושים ואחד במצעד הבריטי.
* 2000 - The Golden D
* 2001 - Crow Sit On Blood Tree
* 2002 - The Kiss Of Morning
* 2004 - Happiness In Magazines - הגיע למקום התשעה עשר במצעד הבריטי.
* 2006 - Love Travels at Illegal Speeds
* 2009 - The Spinning Top

אוספים

* Live At The Zodiac - הקלטה קצרה נבלבד.

סינגלים

*Thank God For The Rain/You Will Never Be - 2001 - הגיע למקום התשעים ושניים.
*2002 - Escape Song/Mountain of Regret - הגיע למקום התשעים ושישה.
*2004 - Freakin' Out - הגיע למקום השלושים ושבעה.
*2004 - Bittersweet Bundle of Misery - הגיע למקום העשרים ושניים.
*2004 - Spectacular - הגיע למקום השלושים ושניים.
*2004 - Freakin' Out/All Over Me - הגיע למקום התשעה עשר.

די.וי.די

*2005 - Live at the Zodiac

קישורים חיצוניים

* של הלייבל טרנסקופיק
* של גראהם קוקסון
* אתר המציג את של גראהם קוקסון
* של גראהם קוקסון
* עדי שבת,, nrg , 26/5/2009


 


הוסרים (מהונגרית Huszár) הם סוג של פרשים שהיו נפוצים באירופה בעת החדשה. הוסרים הם בדרך כלל פרשים קלים, למעט פולין ותקופה מסוימת בהונגריה. 

מקורם של ההוסרים הוא ככל הנראה במאה ה-14. ההוסרים הראשונים גויסו בהונגריה על מנת להתמודד עם האיום הטורקי שרוב פרשיה היו פרשים קלים או בינוניים. כתוצאה מכך, הם היו גמישים ומהירים יותר מהאבירים האירופאים. על מנת לענות על האיום הזה, גייסו צבאות אירופאה פרשים קלים משלהם. ההוסרים היו מוצלחים מאוד בהדיפת הכוחות הטורקיים וכתוצאה מכך, עמים אירופאים רבים העתיקו את המודל ההונגרי המוצלח לצבאם. בחלק מהמדינות, דוגמת פולין, ההוסרים עטו שריון כבד, אך זהו יוצא מהכלל.

בעת החדשה, כמעט כל הצבאות האירופאים השתמשו בהוסרים בתור פרשים קלים. המאפיין הייחודי של ההוסרים בעת החדשה היו מדיהם היפים. בתקופת המלחמות הנפוליאוניות ההוסרים נחשבו לחיל אמיץ ויוקרתי.


חיל העם. חיל עממי לא-חמוש במסגרת מעין צבאית שהוקמה על ידי ארגון ההגנה בסוף שנת 1939, עם פרוץ מלחמת העולם השנייה.

בחיל העם שירתו אנשים שגילם מעל ל־36 שנה, שלא נכללו במסגרות הצבאיות של ההגנה, חיל המשמר וחיל השדה. מטרת הקמת החיל הייתה לאמן את אנשיו באימונים טרום-צבאיים, תרגילי סדר ושדאות, ללא נשק.

החיל כלל כ־3,500 איש, רובם מתל אביב. אימוניו לא היו מספיקים ומפקדיו עברו הכשרה מזורזת שכותה בשם "הקורסים היפניים". אימוני החיל התקיימו במגרשי ספורט, בבתי ספר ובככרות הערים.

חיל העם נכשל מבחינה ארגונית ועיקר הקושי שבקיומו היה כי הוקם מיד עם פרוץ המלחמה כשזירת הקרבות הייתה רחוקה עדיין מארץ ישראל. גם השלטונות הבריטיים העמידו מכשולים בפני קיום החיל, אשר בעיניהם היה בקיומו כחיל רב משתתפים המבצע אימונים המוניים ופומביים, כדי לעורר את זעם הערבים. באפריל 1940 הוציאו שלטונות המנדט צו האוסר על אימונים בתרגילי סדר צבאיים. חיל העם ירד למחתרת ומספר אנשיו הצטמצם בצורה ניכרת. לאחר שנתיים פוזר החיל ושרידיו צורפו לארגון ההגנה.
ראו גם
*משמר העם
*משמר המולדת


 
שכר סופרים הוא הגמול הכספי שמשלם המו"ל לסופר בתמורה לזכות להדפיס ולמכור את יצירתו. שכר סופרים משולם בגין שירה, סיפורת, כתיבה עיונית, ולמעשה בגין כל יצירה כתובה. 

לקביעת גובהו של שכר סופרים שתי שיטות עיקריות:
* אחוז מסוים מהמכירות של הספר.
* סכום חד-פעמי.

הכללים לקביעת גובהו של שכר הסופרים נקבעים בהסכם ההתקשרות שבין המחבר למו"ל. מובן שסופר מבוקש יזכה לתנאי התקשרות טובים יותר מאלה של סופר שאין ביקוש ליצירתו. במקרים קיצוניים לא רק שהמחבר לא יקבל שכר סופרים בגין יצירתו, אלא אף יתבקש לממן חלק מהוצאות הפקת הספר בעצמו או באמצעות מוסד תומך.

מיסוי שכר סופרים בישראל

בהתאם לצו מס הכנסה (קביעת שכר סופרים כהכנסה), התשכ"ד-1963, המשלם שכר סופרים חייב לנכות ממנו מס הכנסה במקור. בהתאם לתקנות מס הכנסה (ניכוי משכר סופרים), התשכ"ד-1964, שיעור המס המנוכה במקור משכר סופרים שווה לשיעור המס המרבי (49% בשנת 2005). כאשר שיעור זה מופרז, ניתן להקטינו באמצעות פנייה לפקיד השומה. 

להקטנת מס זה ניתן לקזז מההכנסה הוצאות שהיו ביצורה, כגון הוצאות על צילומים, מכשירי כתיבה, ספרי עזר וכדומה. תנאי יסודי להכרת פקיד השומה בהוצאות אלה הוא רישומו של המחבר כעצמאי במשרדי פקיד השומה, ורישומו המקביל כעוסק במשרדי מע"מ. רישום זה מאפשר גם קיזוז תשלומי מע"מ המלווים הוצאות אלה מהמע"מ שגובה המחבר מהמו"ל.

קישורים חיצוניים
* צפי שועלי,, הארץ, 30.9.2005. חליפת מכתבים סוערת בין המשוררת דליה רביקוביץ למו"ל שלה, ישראל זמורה, שעניינה שכר סופרים 
* שירה בן-סימון,, עכבר העיר, 16.12.2009


משמר המולדת הוא חיל מתנדבים שהוקם ביישוב בתקופת סכנת כיבוש ארץ ישראל על ידי הנאצים.

משמר המולדת הוקם במסגרת ארגון ההגנה בשנת 1942, בתקופת מאתיים ימי החרדה, בהם עמד היישוב בפני סכנת פלישת הצבא הנאצי, שהתקדם בצפון אפריקה לכיוון תעלת סואץ.

המשמר הורכב ממתנדבים, בעיקר תושבי תל אביב, שהיו מעבר לגיל הגיוס לצבא הבריטי או בעלי כושר גופני נמוך, אשר עברו אימון בסיסי בנשק בפרדסי השפלה והשרון, במחזורים מקוצרים בני 7 ימים, כשבסיומם נערך מטווח ברובים וברימוני יד.

המשמר מנה למעלה מ־5,000 איש.

המשמר פורק עם חלוף הסכנה ליישוב לאחר ניצחון הבריטים בקרב אל עלמיין השני ב־3 בנובמבר 1942 ואנשיו השתלבו ברובם במסגרות אחרות של ארגון ההגנה.

ראו גם
*משמר העם
*משמר המולדת (בריטניה)




כסף, בכלכלה, הוא כל מוצר, נכס וסמל אשר מהווה אמצעי חליפין על פי חברה מסוימת ואשר משמש ערך כלשהו, אמצעי תשלום ויחידת חישוב. הכסף הוא נכס פיננסי לרוב ולכן אין לכסף ערך ממשי ושימוש כשלעצמו, אלא ערכו בא לו מכך שהוא מייצג דרישה לקבלת מוצרים או שירותים מסוימים תמורתו. לכן, ניתן לומר כי כסף הנו כל הילך חוקי.

הקדמה
הכסף הוא המצאה אנושית הבאה לעזור לנו להתמודד בצורה טובה יותר, נוחה יותר וקלה יותר עם עולם הסחר והכלכלה. סחר חליפין הוא החלפת מוצר אחד באחר, והוא הסחר העתיק בעולם. למרות זאת, הוא אינו יעיל כלל ועל כן הומצא אמצעי אחר - הכסף, על מנת להקל על הסחר.

במציאות המודרנית בה אנו חיים היום, הכסף משמש בעיקר אמצעי תשלום ולכן אין אנו משתמשים בסחר חליפין. תפקיד נוסף הוא השימוש בכסף כמודד-ערך. כלומר, באמצעות הכסף ניתן למדוד ולהשוות ערכים, מוצרים ושירותים שונים בארץ ומחוצה לה. אחרי הכל, לא יהיה זה חכם להשתמש בכסף בתור אמצעי תשלום, ולהגדיר את ערכי המוצרים במונחים של נכס אחר, כגון סיגריות. תפקיד דומה הוא השימוש בכסף כצובר-ערך. כלומר, האפשרות לצבור ולחסוך את הכסף על מנת להשתמש בו מאוחר יותר.

הגדרות אפשריות של כמות הכסף במשק
לכמות הכסף במשק כמה הגדרות מקובלות, להם נהוגים סימונים שונים:
* M0. מושג זה הנו סך המזומנים (מטבעות ושטרות) במשק. נקרא גם "בסיס הכסף במשק"
* M1. כמות המזומנים ופיקדונות העובר ושב, אשר בידי כל גורמי המשק יחד. הגדרה זו של כסף היא ההגדרה המקובלת ביותר של המושג "כמות הכסף במשק", או סך אמצעי התשלום הנזילים ובהגדרה זו נהוג להשתמש.לכן, הגדרה זו תשמש אותנו מכאן ואילך, אלא אם כן ייאמר אחרת. לא יחשבו בהגדרה זו רזרבות המופקדות בבנק המרכזי או רזרבות השמורות בכספות הבנקים לכשעצמם, היות שהללו אינם משתתפים במחזור באופן פעיל.
* M2. כמות הכסף במשק כפי שהוגדרה ב-M1 ועוד פיקדונות שונים במטבע מקומי ועוד אגרות חוב לזמן קצר שהונפקו על ידי הבנק המרכזי. ערך זה מכונה גם בשם "מזומנים ושווי מזומנים".
* M3 זהו M2 ועוד פיקדונות צמודי מט"ח ופיקדונות במט"ח.

הבנקים המסחריים כיוצרי כסף במשק
אף על פי שבכל המדינה רשאית רק הממשלה להדפיס כסף (בימינו מקובל לעשות זאת דרך הבנק המרכזי) ובכך להשפיע על כמותו במשק, נודעת גם לבנקים המסחריים במשק חשיבות רבה בקביעת כמות הכסף במשק. 

הבנקים מחזיקים בכל פיקדונות עובר ושב של הציבור וכן הם מורשים, בין היתר, לתת הלוואות. הם מלווים בעצם את הכסף של הציבור חזרה לציבור. בעצם היותם מחזיקי הפיקדונות ונותני ההלוואות, הם מגדילים את כמות הכסף במשק: מצד אחד הציבור מפקיד בבנקים את כספו, ומצד שני הציבור מלווה כסף ועל ידי כך "נוצר" כסף. נמחיש זאת באמצעות דוגמה:

לשם פשטות, נדון על מאזן הבנק של בנק אחד, "בנק ציון". מאזן הבנק הוא סיכום כל נכסיו וכל התחייבויותיו של הבנק. כאשר לקוח מפקיד סכום של 10,000 ש"ח בפיקדון עובר ושב בבנק ציון, הבנק מתחייב בעצם כך להחזיר ללקוח סכום זה על פי דרישת הלקוח. כך נראית מאזן הבנק כרגע (אילו היה זה הלקוח היחיד):

לרשות הבנק עומדים כעת 10,000 ש"ח, אותם הוא יכול להלוות ללקוח אחר. נניח כי יחס הרזרבה (אחוז המזומנים שהבנק חייב להחזיק בכספת, מתוך סכומי פיקדון מסוג מסוים) עומד על 20% לגבי פיקדונות עובר ושב (יחסי רזרבה בשיעור מסוים נדרשים גם לגבי סוגי פיקדונות אחרים כגון פיקדונות קצרי מועד ועוד) , הרי הבנק ילווה לציבור 8,000 ש"ח. נניח כי בנק ציון אינו הבנק היחיד במדינה, ועל כן הכסף שהלווה הופקד בבנק אחר. מאזן הבנק אם כך הוא:

מכאן שכמות הכסף גדלה בסכום של 8,000 ש"ח - לרשות הלקוח עומדים 10,000 ש"ח ולרשות המלווה עומדים 8,000 ש"ח, ויחדיו 18,000 ש"ח.

סכום זה, אינו למעשה הסכום הסופי של כמות הכסף במשק. הלווה הפקיד כאמור את כספו בבנק אחר, או בבנק "ציון" עצמו. גם מהפקדה זו ניתן ליצור הלוואות נוספות. לכן, כמות הכסף תגדל בסופו של דבר ביותר מ-8,000 ש"ח. במקרו-כלכלה נהוג לחשב סכום זה באמצעות 'מכפיל הפיקדונות'. מכפיל הפיקדונות שווה לאחד חלקי יחס הרזרבה. בדוגמה שלנו, מכפיל הפיקדונות שווה ל:5 = 0.2 / 1
אם כך, הפיקדון המקורי בסך של 10,000 ש"ח יגרום לכמות כסף כוללת בסכום של 50,000 ש"ח, כשמתוכן 40,000 ש"ח הם הלוואות.

חשוב לציין כי מכפיל הפיקדונות אינו בהכרח מדויק במציאות, והוא תלוי במספר גורמים, בהם אכיפת יחס הרזרבה על הבנקים, מידת נכונותם של הבנקים להלוות כספים והפקדה של כל סכום מלווה בפיקדון עובר ושב. ייתכן, למשל, כי כאשר אדם מקבל הלוואה, יעדיף רק את חלקה להפקיד בחשבון עו"ש. ככל שנהוג להפקיד חלק גדול יותר מכמות הכסף במשק בחשבונות עו"ש, כן יהיה ניתן "ליצור" כסף נוסף.

עירויים
קיימים מצבים שונים אשר ישפיעו בצורה זו או אחרת על כמות הכסף (מזומנים ועוד פיקדונות עובר ושב) ועל בסיס הכסף (מזומנים ועוד הרזרבות בבנקים). מצבים אלו קרואים בשם 'עירוי'.
* עירוי פנימי חיובי. זהו מצב בו יש צמצום של כמות המזומנים בידי הציבור ולכן גידול ברזרבות הבנקים.
* עירוי פנימי שלילי. זהו מצב בו יש גידול בכמות המזומנים בידי הציבור ולכן צמצום של רזרבות הבנקים.
* עירוי חיצוני חיובי. גידול בבסיס הכסף במשק ביוזמת הבנק המרכזי.
* עירוי חיצוני שלילי. קיטון בבסיס הכסף במשק ביוזמת הבנק המרכזי.
* עירוי משולב. עירוי הכולל בתוכו הן עירוי חיצוני והן עירוי פנימי. היות שבסיס הכסף שווה לכמות המזומנים בידי הציבור ועוד סכום הרזרבות בבנקים, הרי שבעירוי משולב יתקיים:סכום העירוי הפנימי = (שינוי בכמות המזומנים בידי הציבור) - (סכום העירוי החיצוני)

שוק הכסף
ערך הכסף
ערך הכסף משתנה באופן תמידי ולכן כאשר נוקבים בערך של נכס מסוים יש צורך להתייחס לזמן בו נקבעה הערך. על כן, הוגדרו ההגדרות הבאות בקשר לכמות הכסף, ושוויה:
* כמות כסף נומינלית. כמות הכסף בערכים שוטפים ללא קשר לכוח הקנייה של אותו סכום כסף בתאריך מסוים. לדוגמה: "בהגרלה לפני 5 שנים פלוני זכה ב-90,000 שקלים", וזאת ללא קשר להבדלי כוח הקנייה של אותו סכום כסף בין שתי נקודות הזמן. כלומר, 90,000 השקלים הללו אינם שווים ל-90,000 שקלים היום.
* כמות כסף ריאלית. כמות הכסף במושגי כוח קנייה בהתאם לשינויי מדד המחירים לצרכן. כלומר, ערך הכסף העכשווי.

אם, נניח, מדד המחירים לצרכן עלה בתוך ארבע שנים ב-20%, אזי סכום נומינלי של 500 ש"ח מלפני ארבע שנים ייחשב היום לסכום ריאלי של 600 ש"ח, כיוון ש:500 = 1.2 / 600 = 120% / 600

היצע הכסף
במודל פשטני משמש המושג 'היצע הכסף', שם נרדף לכמות הכסף במשק. היצע הכסף מיוצג כגודל מוחלט שאינו תלוי בשער הריבית במשק. אולם, במודל משוכלל יותר, בדומה להיצע בשוק הסחורות והשירותים, המושג מתייחס לפונקציה המבטאת את כמות הכסף אשר "תסופק" למשק עבור כל שער ריבית ייצוגי המשקף, כביכול, את המשק כולו. 

גורמים המשפיעים על היצע הכסף
ישנם גורמים המשפיעים על כמות הכסף, הבנק המרכזי ועל רמת המחירים. גורמים אלו ישפיעו כאמור גם על היצע הכסף.
* חובת הנזילות. על הבנקים חלה חובת נזילות האוסרת עליהם להלוות כספים מעבר לכמות מסוימת, ללא קשר לשער הריבית. ייתכנו גם מצבים, בעיקר בעת שפל כלכלי, בהם הכמות המקסימלית שהבנקים יהיו מוכנים להלוות תהיה פחותה מזו המשתמעת מחובת הנזילות. גם עבור מלווים אחרים בכוח ובפועל יש מקסימום אותו יסכימו להלוות. ככל שמקסימום ההלוואות שיוכלו להיות מוצעות יגדל, יגדל היצע הכסף אף הוא.
* היחס בין פיקדונות עובר ושב למזומנים במשק. ככל שחלקם של חשבונות עובר ושב בכמות הכסף במשק יגדל, כן יוכל לגדול היצע הכסף. יחס זה תלוי בגורמים שונים כגון אמון הציבור בבנקים כמקום בטוח להפקדות, האפשרות לשלם בהמחאות וכדומה.
* כמויות הכסף להם נזקקים בהווה לווים בכוח ובפועל. ככל שאדם מלווה יותר כסף לאחרים, יוכל להשתמש בהווה בפחות סכומי כסף. בגלל סיבה זו ובגלל שהתועלת השולית מהכסף נוטה לעלות ככל שיש בידי אדם כמות קטנה יותר של יתרות כסף, יגדל בדרך כלל הפיצוי שידרוש מלווה כלשהו עבור כל יחידת כסף נוספת עליה יוותר בהווה. במילים אחרות, ככל שאדם ילווה יותר סכומי כסף, יהיה מוכן לעשות כן עבור שער ריבית גבוה יותר. הדבר נכון גם לגבי מוסדות וגופים כגון בנקים ועוד. מכאן שישנו גורם נוסף לכך שעקומת היצע הכסף המצרפי נוטה כללית לעלות משמאל לימין. מכאן גם נובע, כי ככל שגורמי המשק ככלל נזקקים בהווה ליותר יתרות כסף, המלווים יהיו נכונים להלוות כל סכום כסף נתון עבור שער ריבית גבוה יותר, ולהפך.
* התפוקה השולית של ההון. אחוז הרווח הצפוי עבור יחידת מטבע נוספת המושקעת בעסק. אם, למשל, תוספת של 500 ש"ח ברכישת סחורה תניב לקמעונאי רווח נקי נוסף של 40 ש"ח, אזי עבור אותם 500 ש"ח תהיה תפוקה שולית להון של 8%. עד סכום מסוים של השקעת הון ייתכן, בשל עקרון היתרון לגודל, כי ככל שיגדילו את ההון המושקע תגדל התפוקה השולית של ההון, ולכן דווקא ירידה בשער הריבית תגרום למלווה ולבנקים להציע יותר כסף להלוואה. אולם, החל מסכומי השקעה מסוימים מתקיים עקרון התפוקה השולית הפוחתת של ההון ולכן לכל יחידת מטבע נוספת המושקעת בעסק צפויה בממוצע להניב אחוז רווח הולך ופוחת. 
* הסיכון השולי של ההון. הסיכון שכל יחידת מטבע נוספת שהולוותה לא תוחזר למלווה. ככל שסיכון זה עבור כמות כסף מולוות מסוימת נתפס כגבוה יותר בעיני מלווים בכוח ובפועל, יקטן היצע הכסף, ולהפך. הסיכון השולי של ההון עומד ביחס הפוך לתפוקה השולית של ההון וכן הוא הולך וגדל גם ככל שמלווים כסף נוסף לצריכה שוטפת או השקעה לצריכה פרטית. לדוגמה, מתן משכנתה בסכום של 50,000 ש"ח לרכישת דירה תהיה כרוכה בפחות סיכונים של אי פירעון ההלוואה, כולה או קצתה, מאשר משכנתה דומה בסכום של 75,000 ש"ח.
* שינויים יזומים בכמות הכסף הנעשים על ידי הבנק המרכזי ו/או הממשלה. אלו הם עירויים חיצוניים הבאים לידי ביטוי במספר דרכים. עירויים חיצוניים חיוביים יכולים להתקבל, בין היתר, על ידי הדפסת כסף של הבנק המרכזי, רכישה עצמית של אג"ח על ידי הבנק המרכזי (מק"מ בישראל) או המרת רזרבות מט"ח של הבנק המרכזי במטבע מקומי והעברת הסכומים לממשלה. עירויים חיצוניים שליליים עשויים להתקבל במספר דרכים, ישירות ועקיפות, לרבות הנפקת אג"ח ממשלתי, העלאת הריבית במשק (על ידי העלאת הריבית שהבנק המרכזי מעניק לבנקים המסחריים) או עודף תקציבי של הממשלה המתועל לחסכון.

עקומת ההיצע
בעקומה זו נהוג לסמן את כמות הכסף על ציר ה-x ואת שער הריבית על ציר ה-y. גידול בהיצע הכסף מתבטא בתזוזת העקומה ימינה או כלפי מטה. היצע הכסף הריאלי מדבר על היצע הכסף במושגים של מדד המחירים לצרכן.

* בחלק השמאלי ביותר של עקומת ההיצע, כמות הכסף המוצעת קשיחה לחלוטין והיא בעלת גודל מוחלט מינימלי, הזהה לבסיס הכסף במשק.
* מצידו הימני של החלק הראשון, העקומה אינה חייבת בהכרח לעלות מימין לשמאל, אלא יכולה להיות גמישה לחלוטין (כלומר, כל כמות הלוואה עבור אותו שער ריבית) או אף לרדת משמאל לימין, כיוון שלפחות חלק מהלווים יסכימו להלוות, עד גבול מסוים, סכומי כסף גדולים יותר דווקא ככל ששער הריבית נמוכה יותר. סיבה אפשרית לירידת העקומה משמאל לימין בחלק זה היא עקרון היתרון לגודל, אשר בגינו ככל שמלווים לעסק או כל גורם אחר סכום גדול יותר, קטן הסיכון השולי של ההון.
* צידו הימני של החלק השני הוא העיקרי ובה עקומה עולה משמאל לימין. לעקומה יש בשלב זה אופי של חצי קער ימני, וככל ששער הריבית עולה, כן יגדל בקצב אטי יותר כמות הכסף המוצעת. הסיבה לכך היא שמצד אחד, ככל שגדל הסכום שמלווים, גדל הסיכון השולי של ההון (יתרון לגודל). גורם אפשרי נוסף לעלייה זו הוא כי ככל שמלווים יותר כסף, ניתן יהיה להשתמש בהווה בפחות סכומי כסף.
* בחלקו הימני ביותר של עקומת ההיצע, היצע ההלוואות נעשה קשיח לחלוטין. כלומר, הוא לא יכול לעבור כמות כסף מסוימת אף אם שער הריבית יעלה. הסיבה לכך היא שאף גורם אינו יכול להלוות כמות כספים אינסופית, כשם שבשוק העבודה אין אדם היכול לעבוד אינסוף שעות. ככל שיחס הרזרבה המינימלי הנדרש מהבנקים נמוך יותר וככל שבמשק נוהגים להחזיק אחוז גבוה יותר מכמות אמצעי התשלום הנזילים בחשבונות העובר ושב, כך חלק זה יתרחש הנקודה ימנית יותר בעקומה, וכך יגדל היצע הכספים במשק. גם קביעת שערי ריבית על ידי הבנק המרכזי יכולה לגרום לכך ששום סכום כסף לא יהיה מוצע עבור ריבית מעל או מתחת לשיעור מסוים.

הביקוש לכסף
הביקוש לכסף הוא פונקציה המגדירה מהי סך כמות הכסף אשר הציבור מוכן להחזיק עבור כל רמת שער ריבית  נתונה.

גורמים המשפיעים על הביקוש לכסף
* גורמים ספקולטיביים. הכוונה היא לספקולציות לגבי מחיריהם הנומינליים בעתיד של מוצרים או נכסים ריאליים, או אף פיננסיים. אם, למשל, סבור אדם כי מחירה הנומינלי של אגרת חוב יהיה בעתיד נמוך ממחירה כיום ויגרום לשיעור תשואה רצוי עבורו, הוא יעדיף לחכות עם סכום כסף מסוים במצב נזיל עד התממשותו של מצב זה. הוא הדין גם לגבי ספקולציות דומות על מחירי נכסים אחרים (כגון מניות ומבנים) או סחורות.מנגד, ציפייה לעליית מחירים עתידית בנכס כלשהו יכולה להביא לרצון "להיפטר מכסף" בהווה תמורת רכישת הנכס. על תופעות אלו, בהתאמה, ראו בערכים דפלציה ואינפלציה.
* גם ציפייה עתידית לעלייה או ירידה בהכנסה יכולה לגרום בהתאם לשינוי בכמות הכסף המבוקשת כלפי מעלה או מטה, בהתאמה.
* קיומו של נכס חלופי המקנה תשואה רצויה לבעלים. כאשר קיים נכס אשר תוחלת התשואה עליו היא לפחות כמו זו שגורם מסוים במשק היה מעוניין לקבל עליה, ייתכן ואותו גורם ירצה להמיר כסף באותו נכס חלופי. מנגד, היעדר קיומו של נכס כזה עשוי לגרום להמשך העדפת כסף על כל נכס אחר.
* באופן כללי, ככל שהכנסתו של אדם גבוהה יותר, כך ירצה להחזיק כמות כסף גדולה יותר עבור כל שער ריבית נתון. לכן, גם ככל שהתוצר הלאומי גבוה יותר, סביר שהביקוש לכסף יגדל גם כן.
* מניע העסקאות. ככל שגורם כלשהו במשק מעוניין יותר להשקיע בנכסים או בעסק, וכן להוציא יותר על הוצאות שוטפות, כך יהיה מעוניין להחזיק בידיו סכומי כסף גדולים יותר.
* מניע הביטחון. הצורך להיות מוכן עם סכומי כסף גדולים מהרגיל למקרה של הוצאות כבדות במיוחד (כגון ניתוחים, שיפוצים מקיפים בתוך בדירה וכדומה), או בלתי צפויות (כגון הזדקקות פתאומית לתיקון רכב).

עקומת הביקוש
כאמור, ייתכנו מניעים שונים להחזקת כסף. צירופם של מניעים אלו אצל גורמים שונים במשק יקבע מהי כמות הכסף בה ירצו להחזיק במשק ככלל, כפונקציה של הריבית. בדומה לעקומת ההיצע, את כמות הכסף נהוג לסמן על ציר ה-x ואת שער הריבית על ציר ה-y.

גידול בביקוש מתבטא בתזוזת העקומה ימינה ו/או כלפי מעלה. הביקושהריאלי לכסף מדבר על הביקוש לכסף במושגים של מדד המחירים לצרכן.

ניתן להבחין בין ארבעה חלקים עיקריים של עקומת הביקוש לכסף:
* החלק המכונה בשם התחום הקלאסי. תחום זה, בצידה השמאלי ביותר של העקומה, הביקוש לכסף נוטה להיות קשיח לחלוטין. כלומר, כמות הכסף המבוקשת תישאר קבועה אף במקרה של עלייה חדה בשער הריבית. הסיבה לכך היא הצורך של כל גורם במשק להחזיק במינימום מסוים של סכום כסף לצרכים בסיסיים, יהא אשר יהא שער הריבית.
* החלק הסמוך לתחום הקלאסי, מצידו הימני. בחלק זה של העקומה, ייתכן והעקומה תתחיל לרדת משמאל לימין, מסיבות שיפורטו לגבי החלק הבא של העקומה, אך גם ייתכן שהעקומה תהיה אופקית ("גמישה לחלוטין", כלומר כל כמות כסף מבוקשת עבור אותו שער ריבית) ואפשר שתעלה במידת מה משמאל לימין. הסיבה לאפשרויות השונות בחלק זה של העקומה היא בכך שלפחות חלק מהלווים בכוח ובפועל יהיו מוכנים, בשל עקרון היתרון לגודל הגורם לתפוקה שולית גוברת של ההון וסיכון שולי פוחת, לשלם שיעור ריבית גבוהה יותר דווקא ככל שגדלות ההלוואות עד לגבול מסוים.
* החלק העיקרי. חלק זה של העקומה יורד משמאל לימין ויש לו אופי של חצי קער שמאלי. בחלק זה, ככל ששער הריבית יורד, גדלה כמות הכסף המבוקשת באופן חד יותר עבור ירידת ריבית בשעור מסוים. הסיבות לאופי זה של העקומה:
** עבור לווים בכוח ובפועל, תוחלת התפוקה השולית של ההון תלך ותרד ולכן, יסכימו לקבל כל הלוואה נוספת בשער ריבית הולך יורד. בנוסף לכך, כדי לא להגדיל החזרי הלוואות בעתיד, רק ירידה בשער הריבית תאפשר לקיחת יותר הלוואות.
** עבור מלווים בכוח ובפועל, ככל ששער הריבית ירד, הללו יסכימו להלוות פחות, ולהחזיק יותר סכומי כסף, בשל הסיכון השולי הגדל של ההון. בנוסף לכך, על שימוש הולך ופוחת בכספים בהווה ידרשו פיצוי בשיעור הולך וגדל.
*בשלב הרביעי, אשר כונה על ידי הכלכלן ג'ון מיינרד קיינס בשם מלכודת הנזילות, הביקוש לכסף נוטה להיות "גמיש לחלוטין". כלומר, מוכנים לבקש כל כמות כסף עבור אותו שער ריבית. שלב זה חל עם ההתקרבות לשער ריבית של 0%.

שוק הכספים
בדומה לשוק העבודה ושוק הסחורות והשירותים, (הקרוי גם "השוק הריאלי"), גם שוק הכספים הינו מקום דמיוני או ממשי בו נפגשים מוכרים פוטנציאליים מול קונים פוטנציאליים. במקרה הנדון, ה"מוצר" הוא כאמור כסף ואילו ה"מחיר" הינו שער הריבית הייצוגי.

בשוק זה יקבעו כמות הכסף במשק ושער הריבית באותה נקודת שיווי משקל, בה כמות הכסף המוצעת עבור שער ריבית מסוים תהיה זהה לכמות הכסף המבוקשת עבור אותו שער ריבית.

ניתן לדבר על שוק כספים במונחים נומינליים או במונחים ריאליים.

שוק הכספים והשוק הריאלי
מקובל בכלכלה להניח קשר הפוך בין שער הריבית במשק לבין רמת הפעילות הכלכלית המבוטאת בתוצר הלאומי הגולמי (תל"ג). ככל ששוק הכספים מפותח יותר, ובעיקר גדול יותר יחסית לשוק הריאלי (שוק הסחורות והשירותים), כך גדלה יכולתו של שוק הכספים להשפיע על השוק הריאלי.

לעקומה של הקשר בין שער הריבית במשק לבין התוצר הלאומי ישנו אופי של חצי קער שמאלי וככל שהתוצר הלאומי גדול יותר, כך העקומה נעשית אופקית יותר והורדה של שער הריבית בשיעור מסוים יגדיל את התוצר בקצב גבוה יותר. בקצה השמאלי של העקומה קיים מינימום מסוים של תוצר ללא קשר לשער הריבית, היות שכל אדם חייב במינימום מסוים של צריכה. מנגד, עם התקרבות שער הריבית ל-0%, כבר אין יותר אפשרות להורדת הריבית לערכים שליליים, בעוד התוצר יכול להמשיך ולגדול ללא קשר לשער הריבית. 

על פי קיינס ייתכן ובעת שפל כלכלי שער הריבית יהיה בעל השפעה מבוטלת על התוצר במשק. בימינו, רוב הכלכלנים אינם מקבלים דעה זו.

מהירות המחזור של הכסף
אחד המושגים הקשורים ליחס בין שני השווקים נקרא 'מהירות המחזור של הכסף' (מסומנת בדרך כלל באות הלועזית V, מהמילה Velocity). זהו מספר הפעמים הממוצע שיחידה אחת של מטבע עברה מיד ליד במשך תקופה מסוימת בעבור ביצוע עסקאות תמורת תשלום. זהו משתנה ריאלי אשר אינו תלוי ברמת המחירים הכללית במשק. ניתן למצוא את מהירות המחזור של הכסף לתקופה מסוימת לפי הפרמטרים הבאים:
*V = מהירות המחזור של הכסף לאותה תקופה.
*M1 = כמות הכסף הנומינלית הממוצעת לאותה תקופה.
*N = התוצר הלאומי הנומינלי לאותה תקופה. סך כמות הכסף ששולמה עבור סך העסקאות במשק בסכומים נומינליים.

הנוסחה למציאת מהירות המחזור היא: V * M1) = N)

מהירות המחזור של הכסף נחשבת כמדד לרמת פעילות כלכלית ושינוי בביקוש לכסף גורם אף הוא לשינוי במהירות המחזור באותו כיוון.

ראו גם
* כסף - מונחים
* מטבע


 
 
 
אוביטר (בלטינית - דרך אגב), הוא למעשה שיבוש של המונח אוביטר דיקטום (בלטינית: Obiter Dictum = "נאמר דרך אגב"), שהוא מונח בו משתמשים בעיקר במשפט המקובל בו קיימת שיטת התקדים המחייב.

כאשר בית משפט דן במקרה העומד בפניו, ומחליט בו, קורה ובית המשפט דן בשאלות אגביות, ואומר אמרות שאינן נחוצות לצורך עצם ההכרעה בסכסוך שבין הצדדים לפניו. אמרות אלה, אשר אינן מהוות חלק מהרציו דסידנדי של פסק הדין - אותו חלק אשר מהותי לשם ההגעה למסקנה האופרטיבית של בית-המשפט, מכונות "אוביטר דיקטום". בעברית, פירושן אמרות אגב, אשר אינן מחייבות בתי משפט אחרים.

ההתייחסות לאמרות אלה, משתנה משיטת משפט אחת למשנה.
בשיטת המשפט באנגליה ובוויילס, בארצות הברית ובישראל אמרות אגב אינן מהוות תקדים מחייב, הגם שבחלק משיטות אלו מקובל להסתמך עליהן במידה מסוימת, כהשראה לפסיקה. 

דוגמה
כאשר בית המשפט קובע כי אין לו סמכות לדון במקרה, אולם ממשיך לדון בו לגופו, הרי שהמשך הדיון מהווה למעשה אוביטר דיקטום, מאחר שבית המשפט לא היה חייב להמשיך ולדון במקרה כדי להגיע לתוצאה הסופית.

ראו גם
* רציו דסידנדי
* התקדים המחייב


 
 

נורמנדי עילית היא אחד מ-26 חבלי צרפת.  החבל נוצר בשנת 1956 כאשר חבל נורמנדי חולק לנורמנדי עילית ונורמנדי תחתית.  מאז חלוקת האזור לשניים, אין ויכוח בין הצדדים באשר לחלוקה למרות שמדי פעם צצות קריאות לאיחוד החבל מחדש.


 
 
וואר דיר (בצרפתית: Voir dire, "אמירת האמת"; תעתיק ב-IPA: /ˈvwɑr ˌdiər/; במקור מלטינית verum dicere) הינו שמו של הליך משפטי בשיטה בה יש חבר מושבעים.

מהות ההליך
הליך זה הינו הליך מקדמי לדיון, בו בוחרים את המושבעים על ידי בדיקה אם הם אובייקטיבים לדיון ואין להם דעות קדומות על המקרה. 

ארצות הברית
בארצות הברית נערך במהלך ההליך המקדימי מעין משפט זוטא בו נשאלים המושבעים על חייהם, על עמדותיהם ואמונותיהם ואף על דעותיהם הפוליטיות. רק אם שני הצדדים מסכימים למושבע הוא נבחר לשרת בחבר המושבעים.

אנגליה
באנגליה ההליך פחות מורכב מבארצות הברית, ונשאלת למעשה שאלה אחת: "האם אתה מוכן לתת שימוע נכון וצודק הן לכתר והן להגנה?".

קישורים חיצוניים




זורואסטריות, המכונה גם זורואסטריאניזם, אמגושיות, מזדאיזם או דת זרתוסטרא, היא דת פרסית עתיקה שנוסדה, ככל הנראה, בתחילת האלף הראשון לפנה"ס במרכז אסיה על ידי זרתוסטרא. קהילות מאמינים של דת זו קיימות היום בעיקר באיראן ובהודו ומספרן כמה מאות אלפי בני-אדם.

הזורואסטריות הייתה הדת הרשמית והמרכזית באימפריה הפרסית על גלגוליה השונים, מהמאה ה-5 לפנה"ס ועד הכיבוש הערבי-מוסלמי במאה ה-8 לספירה.

עם התפשטות האסלאם והצרת צעדיהם של מאמינים בדתות אחרות, היגרו כמה מאות אלפים מאמיני זרתוסטרא מאיראן להודו, והם מכונים בהודו עד היום בכינוי "פארסי". גל נוסף היגר מאיראן להודו בתקופת שושלת קאג'אר והם מכונים בהודו איראני.

עקרונות הדת
הרעיון המרכזי בדת הזורואסטרית הוא הבחנה דיכוטומית בין טוב לרע, כשעל האדם לסייע בהשלטת הטוב על הרע. העולם הגשמי נוצר כזירת מלחמה בין הטוב לרע, ובו טוב ורע יכולים להתערבב. 

כל הטוב בעולמנו נברא על ידי האל הראשי, אַהוּרַה-מַזְדָא (תרגום מילולי - איש חכם), הנקרא בפרסית תיכונית אוֹהְרמַזד. 
אל זה היה קיים במיתולוגיה הפרסית כבר בתקופה קדומה לזרתוסטרה ולהתחלת האמונה הזורואסטרית. אולם הוא שימש כאל אחד (אם כי חשוב) מתוך מגוון אלים. רק הזורואסטריות אימצה אותו כאל יחיד.

כל הרע נברא על ידי הישות הרעה, אַנְגרַה-מַניוּ, הנקרא בפרסית תיכונית  אַהְרֵימַן. בממד הרוחני הטוב והרע הם נפרדים. לכן עיקרון נוסף של הדת הזורואסטרית הוא הבחנה בין המימד הגשמי (פרסית תיכונית גֵיתִיג) למימד הרוחני (מֵינוֹג). 

האור והאש נבראו על ידי אהורה-מזדא, ולכן הם מסמלים את הטוב. היעדר אור, כלומר חושך, מסמל את הרע. לפיכך האש היא מרכיב חשוב בפולחן הזורואסטרי, ולכן הזורואסטרים נקראים בטעות "עובדי אש".

תפילה ומנהגים
מדורת אש ניצבת במרכז המקדשים הזורואסטריים, והמתפללים פונים אליה בזמן התפילה. נהוגות חמש תפילות בכל יום. התפילות כוללות מזמורים מה"גאת'ות" (מזמורים שחיבר זרתוסטרא, ראו להלן), וכן התרה וקשירה של שרוך הקשור תמיד סביב מותניו של המאמין ומחובר לחולצתו. טקסי טהרה מתקיימים לפני התפילה, והם כוללים רחצת הגוף. לכלוך נחשב קשור ברוע ולכן קיימת הקפדה יתרה על ניקיון בזורואסטריות. כיוון שאש ואור נחשבים כביטוי לטוב, לא מקובל לכבות נר, אלא להמתין לדעיכתו מאליו. בעת הדלקת אש מקובל לומר תפילה. 
  
דיני טומאה וטהרה

מכיוון שהטוב והרע נמצאים במלחמה מתמדת, חשוב מאוד לשמור על טהרה. הזורואסטרים מפורסמים בדיני הנידה ובדיני טומאת המת שלהם.
  
על פי הזורואסטריות, הוסת היא המצאה של אהרימן, הישות הרעה. היא נבראה על מנת להחליש את הנשים כדי שלא יילחמו ברוע. בזמן הוסת, האישה נתונה לשליטתו של אהרימן ולכן היא טמאה. נידות היו סגורות בבקתה נפרדת או בחדר נפרד, ללא חלונות כדי שמבטן לא יטמא את השמש, הירח והכוכבים. אסור היה להן ללבוש את בגדיהן הרגילים אלא רק תכריכים. כדי שלא יהיו חזקות בזמן זה, היה עליהן לאכול מעט מאוד, בכפפות, מצלחת מתכת (שאינה יסוד מקודש). את השיירים היו משמידים. יומיים לאחר תום הוסת, או תשעה ימים לאחר הופעתה, היה על האישה להיטהר באמצעות טבילה ב"גוֹ-מֶז" - שתן של פר שעמד חצי שנה בשמש לשם טיהור.
   
את המתים לא ניתן לקבור באדמה, כי זה יטמא את האדמה. לא ניתן להשליך אותם לנהר או לים, כי זה יטמא את המים. לא ניתן לשרוף אותם, כי זה יטמא את האש. גוויית האדם המת נלקחת למבנה חסר גג בשם דַכְ'מָה, ועוף השמיים אוכל את בשר המת. העצמות שנותרו מטוהרות באור השמש כחצי שנה, ולאחר מכן מותר לקבור אותן. מנהגי טומאת המת של הדת הזורואסטרית הקנו לה שם של דת אקולוגית.
כיום מותר לשרוף את המת בחשמל, שאינו יסוד מקודש בדת הזורואסטרית.

חגים ומועדים
לוח השנה הזורואסטרי הוא לוח שנה שמשי. גרסה של לוח השנה הזה עדיין מקובלת באופן רשמי באיראן. גרסה זו משמשת גם בסיס לכתיבת הורוסקופים באסטרולוגיה המודרנית. קיימות שתי גרסאות נוספות של לוח השנה המשמשות אחדות מהקהילות הזורואסטריות.
על-פי הלוח הנהוג היום באיראן, מתחילה השנה בשנייה המדויקת של ההשתוות האביבית (20 או 21 במרץ על-פי הלוח הגריגוריאני). יום זה מכונה "נוֹ-רוּז" ("יום חדש", בפרסית: نوروز), והוא פותח את חגיגות השנה החדשה, הנהוגות היום באיראן גם בקרב מוסלמים.
מלבד הנורוז ישנם עוד שבעה חגים שחובה על המאמין הזורואסטרי לציין. גם מועדים אחרים הם בגדר חובה. כל אחד מהחגים הראשיים נמשך בדרך-כלל שלושה-עשר ימים.

הספרות הדתית
  
האווסטה והגאת'ות
הספר הקדוש לזורואסטרים הוא האווסטה (בפרסית: اوستا), הכוללת בעיקר מזמורים ותפילות בשפה המכונה "אווסטית" - שפה איראנית עתיקה אשר אינה מוכרת משום מקור אחר. 17 מהמזמורים, שנכתבו בידי זרתוסטרא עצמו, מכונים גאת'ות (בפרסית: گات‌ها באנגלית: Gathas; ביחיד: גאת'ה, אווסטית gāθa "מזמור"). מחבריהם של יתר המזמורים אינם ידועים. במשך דורות רבים נמסרה האווסטה בעל-פה. גם בתקופה שבה השפה הפרסית כבר נכתבה, העלאת האווסטה על הכתב נחשבה חילול קודש משום שכך מעבירים אותה מהממד הרוחני לממד הגשמי, שבו טוב ורע יכולים להתערבב. בתקופת האימפריה הסאסאנית הועלתה האווסטה על הכתב באלפבית שהומצא במיוחד למטרה זו. ההצדקה לכך הייתה מלחמות וכיבושים רבים שסיכנו את העברתה של האווסטה בעל פה. האווסטה הסאסאנית כללה 24 כרכים, וחלקים ממנה אף תורגמו לפהלווי (הניב הזורואסטרי של פרסית-אמצעית ששימש שפת הממלכה הרשמית באותה תקופה) בצד הטקסט המקורי. רוב האווסטה הסאסאנית אבדה במהלך הדורות, כך שהאווסטה המודרנית כוללת רק קטעים מעטים ממנה. כתב היד העתיק ביותר של האווסטה המודרנית הוא משנת 1323.

הספרות המשנית וספרות הזנד
ספרות משנית זורואסטרית רבה נכתבה בלשון הפהלווית, הניב הזורואסטרי של הפרסית התיכונה, בתקופת האימפריה הסאסאנית. בהם הדינקרד "מעשי הדת", "בונדהישן" ו"ריוויאת". הראשון הוא סדרה של תשעה ספרים אשר נכתבו ככל הנראה במאה התשיעית, וכונו על ידי חוקרים בשם "אנציקלופדיה מזדאית". 
המונח זנד תורגם לעברית "פרשנות". ספרות הזנד היא ספרות פרשנית לאווסטא בעיקרה, הכתובה בפהלווי. בין הדיונים בספרות זו ניתן למצוא פירושים אודות דרך לימוד הכתבים הדתיים ועריכת הטקסים הדתיים הזורואסטריים.

ברוב כתבי הזנד ניתן למצוא תרגום מילולי למדי של הטקסט האווסטי ולאחר מכן (לעתים אף בתוך התרגום) פירושים וביאורים למונחים שונים ופרשנויות, לעתים תוך הבאת יותר מדיעה אחת או מקור אחד (פעמים רבות מובאת דיעה נוספת תוך ציון הנוסחה "יש האומרים כך:...", ולעתים תוך ציון הסמכות עצמה).

האם הזורואסטריות דת מונותאיסטית?
יש הרואים בזורואסטריות דת מונותאיסטית, אולם יש מחלוקת על ההשקפה הזאת. המוסלמים שכבשו את פרס ראו את הזורואסטרים כחלק מ"עם הספר" (أهل الكتاب), אלא שלא עשו כן מפני שלא היו פאגאנים אלא מפני שיש בידם ספר המכיל את הכרזת האל שלהם. המחקר האירופי המודרני של הזורואסטריות, מראשית המאה ה-18 ואילך, ניסה תחילה להראות כי זורואסטר היה נביא מונותאיסט שרעיונותיו עוותו וסולפו במשך הזמן, אולם דעה זו אינה מקובלת עוד, ורוב החוקרים דווקא מצביעים על המשכיות והתמדה של הרעיונות והמנהגים הזורואסטרים לאורך הדורות.

זורואסטריות ויהדות
הדת הזורואסטרית הייתה דת מרכזית ונפוצה בתקופת התגבשותה של היהדות מצד אחד והאסלאם מצד אחר. בשתי הדתות האלה אפשר למצוא הדים לפולמוס עם הזורואסטריות. אחד הפולמוסים האלה מופיע בספר ישעיהו: "כֹה אָמַר ה' לִמְשִיחוֹ לְכוֹרֶשׁ (...) כִי-אֶפֶס בִלְעָדָי אֲנִי ה' וְאֵין עוֹד. יוֹצֵר אוֹר וּבוֹרֵא חֹשֶךְ עֹשֶׂה שָלוֹם וּבוֹרֵא רָע אֲנִי ה' עֹשֶׂה כָל אֵלֶה." ( פסוקים א'-ז')

מנהג דומה ליהודים ולזורואסטרים הוא לבישת גופיה בעלת גדילים מתחת לחולצה. אצל היהודים מדובר על טלית קטן וציציות, אצל זורואסטרים הפתיל הקדוש נקרא קאסטי.

הדת הזורואסטרית נודעה בתלמוד היהודי, שם נזכרים אהורה-מזדה כ"הורמיז" ואהרימן כ"אחרימן".

זורואסטרים מפורסמים
* פרדי מרקיורי - סולן הלהקה הבריטית קווין.
* זובין מהטה - המנצח והמנהל המוזיקלי של התזמורת הפילהרמונית הישראלית.

ראו גם
* שלושת האמגושים

לקריאה נוספת
* בויס, מרי (1984). "זורואסטריזם", בתוך: הינלס, ג'ון ר. (עריכה), לקסיקון לדתות בנות זמננו, עברית: משה שרון, עריכה מדעית למהדורה העברית: צבי ורבלובסקי, כתר הוצאה לאור 1992.
* איראנו-יודאיקה I-V , שאול שקד ואמנון נצר (עריכה), מכון בן צבי, ירושלים 1982-2003.
* הטוב, הרע והעולם - מסע לאיראן הטרום אסלאמית, תמר עילם גינדין, הוצאת מודן, (האוניברסיטה המשודרת), בן שמן, 2011.

קישורים חיצוניים

* 
* 


 

נורמנדי תחתית (בצרפתית: Basse-Normandie, בנורמנית: Basse-Normaundie) היא אחד מ-26 חבלי צרפת. החבל נוצר בשנת 1956 כאשר חבל נורמנדי חולק לנורמנדי עילית ונורמנדי תחתית. החבל כולל שלושה מחוזות: קלבדוס, מאנש ואורן. החבל מכסה שטח של 17,859 קמ"ר, המהווה 3.2 אחוזים מכלל שטח צרפת.

היסטוריה
במהלך התקופה הרומית האזור חולק למספר ערי מדינה. השטח נכבש על ידי הפרנקים במאה ה-5 ולאחר מכן הייתה תקופת פריחה של מנזרים בנקדיטינים שהגיעה לשיאה במאה ה-7 וה-8, כשהדוגמה הטובה והמרשימה ביותר היא מון סן מישל. באותה התקופה נורמנדי תחתית הייתה חלק מממלכת נויסטריה.

הפלישות הנורמניות הרסו את האזור במאה ה-9 והנורמנים הפכו לשליטי החבל. בשנת 1066 ויליאם הממזר דוכס נורמנדי, שישב בעיר קן, כבש את אנגליה והפך לוויליאם הכובש. ב-1106 עברה נורמנדי עברה לשליטת בית פלנטג'נט, ומאה שנים לאחר מכן סיפח פיליפ השני, מלך צרפת את החבל לממלכתו. במהלך מלחמת מאה השנים עבר האזור כולו שוב לשליטת אנגליה וחזר לצרפת מספר פעמים, עד שנשאר סופית בידיה בשנת 1468.

אחת המערכות החשובות ביותר במלחמת העולם השנייה, הפלישה לנורמנדי, התרחשה על חופי נורמנדי תחתית. כוחות בעלות הברית נחתו בחופי קלבדוס ביוני 1944. במהלך המלחמה כולה נפגע האזור בצורה קשה מאוד ורוב הערים והכפרים במחוז סבלו מהרס וחורבן בקרב על נורמנדי.

כלכלה

כלכלת האזור מבוססת בעיקר על חקלאות, הכוללת גידול צאן ובקר, גידול פרות לייצור חלב, טקסטיל ופירות. ישנם גם מכרות ברזל ליד העיר קן. תיירות הינה גורם משפיע ביותר בכלכלת האזור. החבל מקושר לאנגליה על ידי שירות מעברות היוצאות מנמלי שרבור וקן.

תרבות

נוסף על השפה הצרפתית, מדוברת בנורמנדי שפה נוספת הנקראת נורמנית. השפה בשימוש גם כיום ויש לה כמה ניבים, מדוברת גם באיי התעלה.

סופרים צרפתיים רבים יצאו מנורמנדי תחתית, כמו גי דה מופסאן, מרסל פרוסט, גוסטב פלובר ועוד. הסופר השווייצרי בשפה הגרמנית אלכס קאפי נולד גם הוא במחוז. גם כמה אנשי רוח מפורסמים אחרים נולדו שם ובהם הפסנתרן והמלחין אריק סאטי, הצייר אז'ן בודן, פרנאן לז'ה ועוד.

קישורים חיצוניים

 


הגנה אישית היא טקטיקת הגנה במשחק הכדורסל, שבה כל שחקן שומר על שחקן התקפה אחד. לרוב השחקן שומר על המקביל שלו בקבוצה השנייה (סנטר שומר סנטר), למרות שבמקרים מסוימים שחקן יכול לשמור בעמדה אחרת.

החלופה להגנה אישית היא הגנה אזורית.

לפני שינוי החוקה בשנת 2001, הגנה אישית הייתה סוג ההגנה היחיד המותר ב-NBA. במהלך תקופה זו, שחקן הגנה שהגן על אזור מסוים במקום על שחקן התקפה ביצע עבירה. עם שינוי החוקה ב-2001 לשחקנים ניתן יותר חופש בהגנה, אולם אסור לשחקן הגנה להתרחק מהשחקן עליו הוא שומר למשך יותר מ-3 שניות.

הגנה אישית היא טקטיקת ההגנה המרכזית ב-NBA ומאמנים מסוימים משתמשים רק בה.

בכדורסל האירופי (פיב"א) אין הגבלות על טקטיקת ההגנה ומאמנים מחליפים בין הגנה אישית לאזורית אף במהלך אותו משחק.




נלסון אלכסנדר (אלכס) רוס (באנגלית: Nelson Alexander "Alex" Ross; נולד ב-22 בינואר 1970) הוא צייר וכותב  קומיקס אמריקאי.
 
רוס נחשב לאחד האמנים הכי בולטים בתעשיית הקומיקס. עבודתו של רוס מתבטאת, בשונה משאר אמני הקומיקס, בכך שהוא משתמש בתמונות של מכריו כדי ליצור ציורים מרשימים ביותר בגואש.
עד היום כריכות של חוברות שצייר אלכס רוס נחשבות ליקרות ולמבוקשות מאוד.

קומיקסים המאויירים על ידי אלכס רוס

רשימה חלקית של קומיקסים שאלכס רוס אייר או מאייר בימים אלו, מסודרת לפי סדר הא"ב.
*Justice - מקסי סדרה רצה, דו חודשית.
*Kingdom Come
*Marvels
*אסטרו סיטי (עטיפות)
*Earth X
*The World's Greatest Super-Heroes
**Superman - Peace to Earth
**Batman - War on Crime
**Shazam! - Power of Hope
**Wonder Woman - Spirit of Truth
**JLA - Secret Origins
**JLA - Liberty & Justice
*Uncle Sam
קישורים חיצוניים



 
הגנה אזורית היא שיטת הגנה בספורט שמהווה חלופה להגנה אישית. בשיטה זו, שחקן הגנה שומר על אזור מסוים - ולא על שחקן התקפה מסוים.

בעוד שההגנה האזורית ידועה ביותר בכדורסל, ניתן להשתמש בה כמעט בכל ספורט בו קבוצה מגנה מפני התקפה.

הגנה אזורית בכדורסל מסומנת על ידי קבוצת מספרים המציינים את מספר השומרים, כאשר הסדר הוא מהחוץ פנימה לכיוון הסל המוגן. למשל, הגנה אזורית 2-3 (ובמילים: "שתיים-שלוש") היא הגנה שבה שני מגנים מכסים את חזית האזור (מעל קו העונשין), בעוד ששלושה מגנים מכסים את האזור שקרוב יותר לסל.

הגנה אזורית בכדורסל
כאן, כל שחקן הגנה מופקד על אזור כלשהו ולא על שחקן התקפה מסוים כמו בשמירה האישית. האזורים מוקצים לשחקני ההגנה לפי סוג ההגנה הספציפי ומאפייני השחקנים על המגרש. 
בארצות הברית, הגנה אזורית נעשתה חוקית לאחרונה ב-NBA, למרות שהיא נפוצה יותר בליגת המכללות.
באירופה, ההגנה האזורית נפוצה מאוד.

סוגי ההגנות האזוריות בכדורסל
סוגי ההגנות הקיימות הן: 2.1.2  , 3.2 , 1.3.1, 2.2.1,  1.2.1.1, לחץ על כל המגרש, לחץ על חצי מגרש. כמו כן, נפוצים גם שילובים של הגנות,  כגון: 1.3.1 כל המגרש לחץ, 1.2.2, חצי מגרש לחץ, 3.2 דבל-אפ הגנה אזורית מעורבת 1 אישית ו-4 אזורית.

יתרונות ההגנה האזורית
* יצירת עבודת צוות הכוללת שיתוף פעולה הדוק וחזק אשר כולל יכולות גופניות ויכולות מנטאליות יחד.
* יצירת לחץ על אזורים מסוימים על המגרש. 
* מניעת חדירה של שחקני התקפה לסל, והכנסת כדור פנימה לתוך אזור הצבע.
* מניעת יתרון של שחקן מסוים על שחקן אחר (גבוה מול נמוך, או חזק מול חלש).
* יציאה קלה להתקפה מתפרצת.
* הפחתת השימוש בחסימות של קבוצת ההתקפה. 
* יצירת יתרונות הגנתיים והאטת ההתקפה היריבה בקליעה ובכדרור. 
* צמצום האפקטיביות של אחד על אחד בpick&roll. 
* שינוי קצב המשחק של ההתקפה וקצב המשחק בכלל. 
* לרוב, הגנה אזורית קשה יותר לפיצוח מאשר הגנה אישית. הדבר מאלץ את שחקני ההתקפה לחשוב יותר - דבר המוביל לעתים קרובות לירידה באיכות קבלת ההחלטות. 
* אילוץ שחקני ההתקפה למשחק מסודר. 

חסרונות ההגנה האזורית 
* קווי התפר בין שחקני ההגנה מועדים לפורענות, מכיוון שהם דורשים תיאום ברמה גבוהה בין שחקני ההגנה. על מנת לפתור בעיה זו, יש מאמנים המקצים מראש לכל שחקן חצי מטר נוסף בכל אזור ואזור, במטרה ליצור שטחי חפיפה בין שחקן לשחקן. 
* ההגנה דורשת מאמץ גופני ועבודת צוות ברמה גבוהה. 
* קל יותר לשחקני ההתקפה להגיע לריבאונד, מכיוון שקשה יותר לשחקני ההגנה למנוע מהם להגיע אליו ("סגירה לריבאונד"). 




ג'ים לי (באנגלית: Jim Lee; נולד ב-11 באוגוסט 1964 בסיאול, קוריאה הדרומית) הוא כותב, עורך, מאייר ומפיץ קומיקס קוריאני-אמריקאי, שהחל את דרכו כמאייר עבור חברת מארוול קומיקס בשנת 1987, עם כותרים כ-Alpha Flight ו-Punisher: War Journal, בטרם הוכר בזכות עבודתו בחוברות The Uncanny X-Men. לי מוכר בסגנון הציור המפורט והדינאמי שלו ונחשב לאחד האמנים המפורסמים והמבוקשים ביותר בעשור האחרון.

בשנת 1992, לי ייסד יחד עם אמנים נוספים חברת הפצה משלהם, אימג' קומיקס. בנוסף, ברשותו חברת הפצה בשם Wildstorm Productions, אותה מכר בשנת 1998 לחברת DC Comics. לי המשיך לפרסם תחת ליין ויילדסטורם עד לשנת 2010.

ב-18 בפברואר 2010, לי מונה כמפיץ שותף עבור חברת DC קומיקס, יחד עם העורך דן דידיו.

כהוקרה על עבודתו, לי זכה בפרס ע"ש הארווי קורצמן, שלושה פרסים מטעם מגזין ויזארד, וכן פרס אינקפוט (Inkpot Award), המוענק כמידי שנה בכנס קומיק-קון העולמי.

ביבליוגרפיה
DC קומיקס
*All-Star Batman and Robin #1-10 (2005–2008)
*Coup d'état: Sleeper (Authority) (2004)
*Batman #608-619 (2002–2003)
*Batman: Gotham Knights (Batman Black and White) #1 (2000)
*Flinch #1 (1999)
*Justice League of America vol. 4 #0 (עמוד אחד בלבד, 2006)
*Just Imagine Stan Lee with Jim Lee creating Wonder Woman (2001)
*#26 Bullets 100 (עם אמנים אחרים, 2001)
*Orion (Tales of the New Gods) #12 (2001)
*Robotech #0 (2002)
*Superman vol. 2 #204–215 (2004-2005)
*Superman/Batman #26 (שני עמודים, עם אמנים אחרים, 2006)
*Weird War Tales one-shot (2000)
*Justice League #1 (2011 ואילך)

אימג' קומיקס
*Darker Image (Deathblow) #1-2 (1993)
*Deathblow (איור מלא): #1-3; (עם טרבור סקוט): #0 (1993-1996)
*Deathmate #Black (עם אמנים אחרים, 1993)
*Divine Right #1–12 (1997–1999)
*Gen¹³ #0, 4-7 (1994)
*Grifter/Shi #1, (מיני סדרה בת שני חלקים, עם טראביס צ'רסט, 1996)
*Invincible #51 (עטיפה)
*Moonlight and Ashes: Fire From Heaven #2 (מיני סדרה בת שני חלקים, 1996)
*Savage Dragon #13 (1994)
*StormWatch #47 (1997)
*WildC.A.T.s (איור מלא): #1-13; (עם אמנים אחרים): #32, 50 (1992–1998)

מארוול קומיקס
*Alpha Flight #51, 53, 55-62, 64 (1987–1988)
*Daredevil Annual #5 (1989)
*Fantastic Four' vol. 2, #1–6 (1996–1997)
*Iron Man vol. 2, #6 (עם אמנים אחרים, 1997)
*Marvel Comics Presents Namor #33 (1989)
*Punisher Annual #2 (1989)
*Punisher: War Journal #1–13, 17-19 (1988–1989)
*Solo Avengers (Mockingbird) #1 (1987)
*Stryfe's Strike File #1 (עם אמנים אחרים, 1993)
*Uncanny X-Men #248, 256–258, 267–277 (1990–1991)
*X-Men vol. 2, #1–11 (1991–1992)

מארוול/אימג'
*WildC.A.T.s/X-Men: The Silver Age (1997)

קישורים חיצוניים

* במסד הנתונים comicbookDB


 
פקטה סונט סרבנטה (בלטינית: Pacta sunt servanda) או "חוזים יש לקיים" הוא כלל בסיסי במשפט המקובל ובמשפט הקונטיננטלי, וכן במשפט הבינלאומי הפומבי והפרטי.

במשפט הפרטי
המשמעות המקובלת של הכלל היא במשפט הפרטי בדיני חוזים. בתי המשפט אוכפים את הכלל הבסיסי כי חוזה יש לקיים, וכי אי-קיום של החוזה מהווה הפרה של החוזה. במסגרת הכלל על הצדדים להתנהג בתום לב ובדרך מקובלת ולקיים את החוזה.

אי קיום החוזה עשוי לזכות בסעדים במסגרת החוק, גם אם לא נגרם נזק לצד השני. עצם ההפרה יש בה כדי לגרום נזק לפרט ולחברה, כי היא פוגעת בתפיסת החוזה ככלי יעיל להתקשרות בין אנשים ובעסקים. על כן יכול בית המשפט לכפות אכיפת החוזה ואף סעדים אחרים, כגון פיצויים. 

במשפט הישראלי
המשפט הישראלי דחה את תורת ההפרה היעילה המקובלת בארצות הברית, וקבע, במסגרת כלל זה, כי יש לקיים את החוזה, או לשלם פיצויי הסתמכות בגין ההפרה, בנוסף לנזק שנגרם בפועל.

במשפט בינלאומי
אמנת האמנות משנת 1969 קובעת, בהתבסס על כלל זה, כי כל אמנה בינלאומית צריכה להיות מקוימת על ידי הצדדים בתום לב.


 


אוק"י (ראשי תיבות: "אספני וקוראי קומיקס בישראל") היא עמותה שמטרתה לקדם ולפתח את תרבות הקומיקס בישראל. העמותה היא תוצאה של התארגנות של מספר אספנים שקודם לכן היו פעילים בקרב קהילת הקומיקס הישראלית באופן עצמאי. לעמותה מועדון חברים אליו יכולים להירשם חובבי קומיקס נוספים.

המועדון מארגן העברת סדנאות והרצאות על ידי חברי המועדון בבתי ספר ומתנ"סים עבור ילדים ומבוגרים בגילאים שונים ומארגן ומתאם פעילויות בנושא קומיקס.

כמו כן, המועדון מארגן פעילויות כגון הקרנות טרום בכורה של סרטי קומיקס, כנסים בנושא קומיקס, בהם כנסי קא-בום שנערכים כל שנה בחג החנוכה, ודואג להטבות והנחות לחברי המועדון בכל הקשור לקומיקס בארץ.

הכנס המרכזי של מועדון אוק"י אשר מתמקד אך ורק בקומיקס. קא-בום נערך כל שנה במהלך חג החנוכה וכולל הרצאות, סדנאות יצירה, דוכני מכירה, הפעלות מסוגים שונים ועוד.

בכנס נערך טקס נבחרי הקומיקס בישראל, שמדרג את הקומיקסים המסחריים המפורסמים על פי העדפת הקוראים בארץ. כמו כן, בכנס מתקיימת הדלקת נרות חנוכה קהילתית. 

כנסי קא-בום!
כנס קא-בום! ה-1 נערך ב-9.12.04 במתנ"ס "רוזין" ברמת אביב ג'. 
בכנס היו כ-6 הרצאות. כמו כן, נערכו בו סדנאות קומיקס של אורי פינק ועופר זנזורי, נערכה תחרות טריוויה והוקרן בלעדית הסרט Ghost in the Shell 2. במתנ"ס הוצגה תערוכת ציורים מתחרות נושאת פרסים של הכנס.

כנס קא-בום! ה-2 נערך ב-1.1.06 בבית הספר אחד-העם בפתח תקווה.
בכנס היו כ-12 הרצאות. כמו כן, נערכו בו מספר סדנאות וגם פאנלים עם משתתפים מתחום הקומיקס ומהאקדמיה.

כנס קא-בום! ה-3 נערך ב-21.12.06 במרכז בית תמי שבמרכז תל אביב.
בכנס היו כ-12 הרצאות וסדנאות שונות.

כנס קא-בום! ה-4 נערך בימים 27-28.12.07 במוזיאון הישראלי לקריקטורה וקומיקס בחולון.
הכנס לא נערך בחופשת חנוכה משום שהמוזיאון נפתח שבוע לפני הכנס. 
בכנס היו כ-17 אירועים שונים ואף הגיע אורח כבוד מיוחד הסופר והכותב מאט יוקום אשר יצר קומיקס עבור מארוול קומיקס ומגוון עיתונים וכתבי עת אמריקאים.

כנסים נוספים שעורך המועדון:
* כנס לזכרו של סמ"ר איתי מזרחי, אשר נפל במהלך שירותו הסדיר בפעילות מבצעית. איתי מזרחי היה חובב קומיקס ואף צייר בעצמו.
* כנס שנתי שנערך בעיר אשדוד, במרכז האמנות מונארט.

קישורים חיצוניים
*
*
*



כריסטה מקאוליף (באנגלית: Christa McAuliffe;
2 בספטמבר 1948 - 28 בינואר 1986) הייתה מורה ואסטרונאוטית אמריקאית מניו המפשייר שנספתה כאשר מעבורת החלל צ'לנג'ר, שבה המריאה, התפוצצה בעת שיגורה.

בשנת 1984 שמעה מקאוליף שנאס"א מחפשת מורה כדי לשבצו בטיסת מעבורת חלל. הרעיון היה למצוא מורה מחונן שיוכל לתקשר עם התלמידים מן המסלול. נאס"א בחרה במקאוליף לתפקיד זה ב-19 ביולי 1985 ביחד עם מורה נוספת בשם ברברה מורגן ששימשה כגיבוי למקרה שמקאוליף לא תהיה כשירה לטוס. בסתיו של אותה שנה לקחו השתיים שנת שבתון והתאמנו לקראת משימה STS-51-L.  מקאוליף הוכשרה כמומחית מטען והייתה אמורה ללמד שיעורים מן החלל. לאחר שנבחרה להיות המורה הראשונה בחלל רואיינה מקאוליף לתוכניות טלוויזיה רבות, לרבות אלו של לארי קינג, ג'וני קרסון, דייוויד לטרמן ורגי'יס פילבין. בעקבות זאת פרויקט "המורה בחלל" קיבל תשומת לב ציבורית נרחבת. נוכחותה של מקאוליף על הצ'לנג'ר הוא אחד הגורמים להשפעה הרגשית הגדולה שהייתה לאסון על אזרחי ארצות הברית.

לאחר אסון הצ'לנג'ר יועדה מורגן, המחליפה של מקאוליף, לפרויקט מורה בחלל. מורגן אכן המריאה לחלל, אך לא כמורה. בשנת 1998 מורגן החלה את אימוניה כאסטרונאוטית, ובשנת 2007 השתתפה במשימה STS-118 כמומחית משימה.

קישורים חיצוניים


 


בית סטארק הוא בית אצולה בדיוני המופיע בסדרת הספרים שיר של אש ושל קרח מאת ג'ורג' ר. ר. מרטין. בני משפחת סטארק מוצגים לקורא כדמויות המרכזיות בסיפור, בעיקר בספר הראשון, אך גם בהמשכיו. מלבד שני האחים, רוב סטארק וריקון סטארק, שאר בני המשפחה שימשו גם כנקודת תצפית בפרקים המיוחסים להם.

ההיסטוריה של בית סטארק
בספריו של מרטין מפורטים אירועים היסטוריים רק לעתים רחוקות. עם זאת, ניתן לדלות מספר פרטים אודות שושלת סטארק שפזורים בספרים. 
העבר הרחוק
שושלת סטארק היא המזוהה ביותר עם גזע ראשוני האדם שהגיע ליבשת ווסטרוז בזמנים המכונים עידן השחר. מסופר כי ראשוני האדם פלשו ליבשת ולחמו בתושביה דאז, ילדי היער. עם תום המלחמה נכרת שלום בין הגזעים, וראשוני האדם אף אימצו את האלים של ילדי היער, המכונים כעת "האלים הישנים". אז התחיל עידן הגיבורים.
האירוע הבולט ביותר בעבר, הוא המכונה "הלילה הארוך", בו הגיעו האחרים לראשונה. מסופר על בראנדון הבנאי אשר בעזרתם של ילדי היער והענקים, בנה את חומת הקרח המכושפת שהרחיקה את האחרים משאר היבשת. אז הוא גם ייסד את טירת ווינטרפל והקים את בית סטארק. 
כנהוג בווסטרוז, גם לבית סטארק יש סמל - זאב בלהות, ומימרה - "החורף קרב ובא". צאצאיו של בראנדון הבנאי הכריזו על עצמם כמלכי הצפון ושלטו בווינטרפל עד לכיבושו של אאיגון מבית טאראגריין.

הכיבוש של אאיגון
כאשר בית טארגאריין פלש לווסטרוז, המלך טורהן סטארק ישב על הכס בווינטרפל. הוא זימן את צבאותיו ויצא דרומה לקרוא תיגר על הכובשים, אך בראותו את חוסן צבאו של אאיגון ואת הדרקונים שלו, נמלך בדעתו וכרע ברך מול הכובש. על פי כך הוא נודע מאז בתור "המלך שכרע ברך". בתמורה לכניעותו, מינה אאיגון את טורהן סטארק ללורד של ווינטרפל וריבון הצפון. עד לפני אירועי הספר הראשון, שושלת סטארק הייתה לבית אצולה בלבד, שומרים אמונים לכס הברזל. 

המרד של רוברט
בית סטארק שיחק תפקיד מרכזי במרד של רוברט באראתיאון בבית המלוכה של טארגאריין. אדארד סטארק היה בנו הצעיר של הלורד ריקארד סטארק, אחיהם של הבכור בראנדון סטארק, ליאנה סטארק ובנג'ן סטארק. בצעירותו נשלח להיחנך תחת הלורד ג'ון ארין יחד עם רוברט באראתיאון בקץ נשרים, ומאז הפכו לחברי ילדות, במיוחד כאשר רוברט התאהב בליאנה סטארק והתארס איתה. 
חטיפתה של ליאנה סטארק על ידי יורש העצר ראיגאר טארגאריין פתחה את שרשרת המאורעות שהובילו למרד. בראנדון סטארק, היורש לווינטרפל, יצא דרומה למעלה מלך על מנת להתעמת עם המלך אאיריז טארגאריין ולדרוש שהנסיך ישחרר את אחותו. אאיריז סירב לבקשתו ובמקום זאת שם אותו תחת מעצר, תוך שהוא קורא ללורד ריקארד לבוא דרומה ולהתמקח על שחרורו של בנו. כאשר הגיע ריקארד סטארק למעלה מלך ותבע משפט בקרב, הכריז אאיריז כי האש תייצג אותו בקרב. לורד ריקארד נשרף בעודו חי, ואילו בראנדון סטארק נחנק למוות במכשיר עינויים. 
לאחר מכן, מחשש למרד, ציווה המלך שג'ון ארין יסגיר את חניכיו לידיו. תחת זאת, ג'ון ארין הניף את נס המרד, ובכך נפתחה המלחמה. אדארד סטארק, כעת הלורד של ווינטרפל בהתאם לחוקי הירושה, נשא לאישה את ארוסתו של אחיו המנוח, קייטלין טאלי, ובכך התאחדו בתים רבים במלחמה נגד בית המלוכה. צבאות המורדים מפילים את בית טארגאריין מהשלטון, ותחת זאת רוברט באראתיאון טוען לכתר.
כאשר חוזר אדארד מהמלחמה הוא חוזר עם ממזר בשם ג'ון שלג אשר סיפור מוצאו מסתורי ונשמר בסוד.

מרד בית גרייג'וי
כחמש שנים לאחר שרוברט חמס את הכתר, בית גרייג'וי מאיי הברזל קורא אף הוא למרד, ולורד באלון גרייג'וי טוען למלוכה על איי הברזל. רוברט באראתיאון קורא לבתי האצולה ומדכא את המרד בקלות. אדארד סטארק לוקח את תיאון גרייג'וי, יורשו של לורד באלון והיחיד מבניו ששרד את המרד, כבן חסות - ערובה לשמירה על שלום המלך.

אנשים בבית סטארק
אדארד נד סטארק
דמות שמהווה נקודת תצפית בסיפור.
לורד ווינטרפל ומנהיג הצפון, בן לשושלת סטארק העתיקה. הוא וחברו הטוב רוברט באראתיאון, המלך בעת תחילת הסיפור, היו חניכים של ג'ון ארין, לורד קן הנשרים, שגידל אותם והיה להם כאב. אדארד היה הראשון שהגיע לתפוס פיקוד לאחר שג'יים לאניסטר, אביר ממשמר המלך, רצח את המלך אאריז טארגאריין המטורף, אך לבסוף נתן את המלוכה לחברו, רוברט באראתיאון. אירוע זה, עליו מסופר רבות, קרה 15 שנים לפני העלילה המתוארת ב"משחקי הכס".
לו ולקייטלין טאלי, אשתו, שלושה בנים (רוב, בראן וריקון) ושתי בנות (סאנסה ואריה). בנוסף, הוא מתעקש על גידול הממזר שלו ג'ון שלג בטירתו, יחד עם ילדיו האחרים בתנאים שווים, למורת רוחה של קייטלין.
בספר הראשון בסדרה, משחקי הכס, הוא נענה חרף רצונו לבקשתו של רוברט למנות אותו כימין המלך, וביחד עם אריה וסאנסה עובר להתגורר במעלה מלך, שם הוא עסוק בפיענוח תעלומת מותו של ג'ון ארין, הימין לפניו. פתרון התעלומה שהיה כרוך בגילוי על כך שכל ילדיה של המלכה סרסי הם ממזרים שלה ושל ואחיה, הביא עליו לבסוף את מותו.

קייטלין טאלי
דמות שמהווה נקודת תצפית בסיפור.
הבת הבכורה של לורד הוסטר טאלי מנהרן בדרום, ואשתו של אדארד סטארק.
כשאדארד עזב את ווינטרפל על מנת להפוך לימין המלך, היא נשארה בווינטרפל עם בנה החולה בראן. אך במהרה, כשמתרחש ניסיון התנקשות בבנה בראן, היא מגיעה למעלה מלך כדי להזהיר את בעלה ולגלות את זהותו של בעל הפגיון שכוון אל בנה. אצבעון (פיטר באליש), חבר ילדות מעברה בנהרן, מספר לה שהפיגיון היה שלו אך הוא הפסיד אותו לטיריון לאניסטר בהתערבות בטורניר והיא אוסרת את טיריון. ביודעה שאנשי בית לאניסטר ירדפו אחריה לכיוון צפון, היא לוקחת את טיריון מזרחה לקן הנשרים, שם הוא דורש משפט בדו-קרב ומנצח בסיוע שכיר חרב הנלחם עבורו, וכך משתחרר.

 בדרכה צפונה אל ווינטרפרל, קייטלין פוגשת את בנה רוב, היוצא למלחמה כנגד בני לאניסטר לאחר מאסרו של אדארד בידי סרסיי, ומחליטה להישאר עימו. בדרכם דרומה, היא כורתת ברית עם בית פריי בנישואין המובטחים של רוב לבת פריי.
קייטלין מנסה לכרות ברית דומה עם רנלי באראתיאון, אך הוא נרצח מול עיניה על ידי צל שזומן על ידי מליסנדרה, יועצת דתית לאחיו של רנלי ואויבו, סטאניס. קייטלין נמלטת מהאזור עם בריאן, שומרת ראשו של רנלי שהייתה גם כן עם רנלי באותה עת גם ולאחר מכן הופכת לשומרת האישית של קייטלין.

 מאוחר יותר קייטלין משחררת את ג'יים לאניסטר, תמורת הבטחה להחזיר לה את בנותיה, סאנסה ואריה.
היא נרצחת על ידי בני פריי בחתונה האדומה, וגופתה מוקמת לתחייה על ידי לורד הברק (בריק דונדריון).

רוב סטארק
בנם הבכור של אדארד וקייטלין סטארק ויורש ווינטרפל אינו משמש בתור נקודת מבט על הסיפור וניתן לשמוע עליו רק דרך דמויות אחרות. כאשר אביו נשלח למעלה מלך רוב נישאר בצפון כלורד ווינטרפל.
כשאביו מת, אנשיו של רוב מכתירים אותו ל"מלך בצפון" בעודו רק בן 16. רוב נלחם לצד זאב הבלהות שלו, סער, ומנצח בכל קרבותיו אך לא במלחמה נגד הכתר.
בעוד שרוב היה במלחמה, אביו מת, אימו בנהרן ואחיותיו במעלה מלך. תיאון גרייג'ורי, בן חסותו של אביו וחבר ילדותו הקרוב של רוב- כבש את ווינטרפל. מכאן והלך מצבו של רוב הולך ומתערער עד מפלתו הסופית ורציחתו "בחתונה האדומה".

סאנסה סטארק
סאנסה סטארק בת ה-13, בתם הבכורה של קייטלין ואדארד, אהבה תמיד את חיי האצולה. היא חלמה שתינשא לאביר מפואר, ואהבה שירה, נימוסים ולורדים חשובים. היא הייתה תמימה וצעירה. כאשר אביה נסע למעלה מלך היא התלוותה אליו כשכולה מלאה בחלומות מתוקים. בדרך למעלה מלך הרגו את זאבת הבלהות שלה ליידי.
היא יועדה להנשא לנסיך ג'ופרי שהיה יורש המלוכה כאשר תגיע לבגרות. אך כאשר ג'ופרי מחליט להוציא להורג את אביה, סאנסה סטארק משתנה מילדה תמימה וקטנה, לעצובה, בוגרת וחסרת חיים. סרסיי (המלכה) מחליטה להשאיר אותה במעלה מלך בתור בת ערובה. כל אותו הזמן שבית סטארק עובר תהפוכות קשות סאנסה כלואה בתוך חייה האומללים במעלה מלך.
האירוסין בינה לבין המלך ג'ופרי מתבטלים ובמקומם מחתנים את סאנסה עם טריון לאניסטר, דודו של ג'ופרי שהיה גמד הקרוי בלעג "השימדון". טריון מחליט לרחם על סאנסה ולא לממש את נשואיהם.
כשג'ופרי מת בחתונתו, סאנסה וטריון מואשמים ברצח המלך ופטיר באליש שהיה חבר ילדות של קייטלין, מבריח את סאנסה לקן נשרים לביתה של דודתה ליסה.

אריה סטארק
בתם הצעירה של אדארד וקייטלין סטארק נסעה יחד עם אביה ואחותה למעלה מלך. בדרך למעלה מלך אריה הבריחה את זאבת הבלהות שלה, ניימריה, כדי שלא יהרגו אותה היות שתקפה את הנסיך ג'ופרי.
אריה היא ילדה בת 10 שובבה, נראת כמו נער וכלל לא נוהגת כמו ליידי. כאשר אביה נרצח היא ברחה מהארמון אל תוך מעלה מלך. אח שחור בשם יורן נשבע שיקח אותה יחד עם עוד חבורה של אנשים לחומה כדי שיגנו עליה. אך הדרך לא פשוטה והחבורה נלקחת לעבוד בטירת הארנהול. אריה מצליחה לברוח משם יחד עם שני חבריה במטרה להגיע לנהרן, אל אמה. בדרך הם פוגשים את "האחווה ללא דגלים" שנשבעת שתיקח את אריה חזרה לאמה. התוכניות מתקלקלות מכיוון שלוחמו ומגינו של המלך ג'ופרי שמכונה "כלב השמירה" חוטף אותה במטרה להביא אותה בעצמו לאמה ולקבל עליה את הכופר. אריה נשארת איתו ללא ברירה זמן רב, עד שהוא נפצע קשה ואריה משאירה אותו למות מפצעיו.

בראן סטארק
בנם של קייטלין ואדארד סטארק הוא נער בן 8. שמו המלא הוא בראנדון וזאב הבלהות שלו הוא קיץ.
מגיל קטן מאוד בראן אהב לטפס על חומות ווינטרפל. כשהמלך רוברט בא לבקר בווינטרפל, בראן ראה בטעות את סרסיי המלכה בוגדת בבעלה רוברט יחד עם אחיה ג'יים לאניסטר דרך החלון, כשטיפס על חומות ווינטרפל. ג'יים פחד שבראן ילשין על מעשיהם ולכן זרק אותו מהחלון. בראן לא מת אולם הפך משותק ברגליו.
כשרוב יצא למלחמה בראן נשאר להיות הלורד של ווינטרפל.
כאשר תיאון גריג'ורי כבש את ווינטרפל ברח בראן מהטירה יחד עם אחיו ריקון, עם אשת הפרא אושה, נער החווה גדול הממדים ורפה השכל הודור ושני חבריו מירה וג'וג'ון ריד.
השישה התחבאו זמן רב במערות הקבורה של ווינטרפל עד שהסכנה חלפה. כאשר יצאו החוצה התפצלו אושה וריקון משאר החבורה.
בראן חולם חלומות זאבים, חלומות שבהם הוא פושט את עורו שלו ולובש את עורו של זאב הבלהות שלו, קיץ. עם הזמן בראן הופך להיות מומחה בעניין, ומגלה שהוא מסוגל ללבוש עורו של כל אדם ולאו דווקא של זאב בלהות.

ריקון סטארק
בנם הצעיר של אדארד וקייטלין סטארק. ריקון הוא ילד קטן בן 4 שאינו משמש בתור נקודת תצפית על הסיפור ולכן המידע עליו אינו רב. לזאב הבלהות שלו קוראים שעירון וכמו ריקון הוא פרוע ושובב. כאשר אדארד נוסע למעלה מלך לשמש כימין המלך, ריקון נישאר בווינטרפל יחד עם אימו קייטלין עקב גילו הצעיר. אחרי שרוב יוצא דרומה בראש צבא הצפון נשאר ריקון יחד עם אחיו בראן. אחרי כיבוש וינטרפל בידי בני גרייג'ווי, ריקון ואושה אשת הפרא מתפצלים מחבורתם של בראן, בני ריד והודור, ולא ידוע מה עלה בגורלם אחר כך.

ג'ון שלג
בנו הממזר של אדארד סטארק משמש נקודת תצפית בסיפור. כשאדארד נישלח למעלה מלך ג'ון אינו יכול להתלוות אליו בשל היותו ממזר, אך קייטלין אינה מסכימה שישאר בווינטרפל תחת חסותה. לכן ברירתו המכובדת ביותר של ג'ון היא להצטרף יחד עם זאב הבלהות שלו אוב אל משמר הלילה. במשמר הלילה ג'ון מפגין יכולות טובות והוא נבחר להיות משמשו ונושא כליו של מפקד המשמר. ג'ון נשלח לסייר מחוץ לחומה יחד עם מספר סיירים מובחרים. קהורין חצי יד (סייר חשוב) פוקד עליו לרגל אחרי אנשי הפרא ולעשות כל דבר שיבקשו ממנו. כשג'ון מבקש מאנשי הפרא להצטרף אליהם הם פוקדים עליו להרוג את קהורין חצי יד כדי להוכיח את נאמנותו. ג'ון עושה כפקודתם ונלווה אליהם בתור לוחם.
אנשי הפרא פוקדים עליו לעזור לכבוש את החומה, וכשג'ון מוצא את ההזדמנות לכך הוא בורח מאנשי הפרא והולך אל החומה. הוא מגלה שדברים רבים השתנו, שמפקד משמר הלילה נהרג וכמוהו רבים אחרים. הוא מפקד על הגנת החומה מפני מתקפת אנשי הפרא ועושה עבודה מעולה, אך הדבר לא עוזר ואנשי הפרא מארגנים מתקפה שהחומה לא תוכל להדוף. למזלם המלך סטאניס בא לעצור את אנשי הפרא עם צבאו. סטאניס, שסבור כמו רבים אחרים שכל בני סטארק מתו, זקוק לעזרתו של ג'ון בהיותו בנו של אדארד סטארק. הוא מבקש ממנו שיתן לו להפוך אותו משלג לסטארק, ושיהפוך להיות מושל ווינטרפל בתמורה לכך שיעזור למלך סטאניס ויאמץ אליו את דתו. בעוד שג'ון מתלבט האם לקבל את הצעה מתבצעות הבחירות לתפקיד הלורד המפקד החדש. חברו של ג'ון סאם טארלי משקיע את כל מאמציו בכך שג'ון יבחר והדבר אכן מצליח. ג'ון הופך להיות הלורד המפקד החדש של משמר הלילה.   


 
 
 



 
 
ראש קרב (בראשי תיבות: רש"ק) הוא לרוב החלק המורכב בראש הטיל או הרקטה והוא המרכיב הייעודי שתפקידו לבצע את הפעולה לשמה שוגר הטיל או הרקטה. 

הראש הקרבי יכול להתבסס על חומר נפץ קונבנציונלי או לא קונבנציונלי. לחלק הקדמי של ראש הקרב מחובר מרעום שתפקידו ליזום את הפיצוץ, על ידי השלמת שרשרת הניפוץ.

המרעום יכול להיות אחד מהסוגים:
* מרעום מגע - מופעל בזמן וכתוצאה מהפגיעה (ישירות או לאחר השהייה).
* מרעום גובה - מופעל בגובה מסוים בדרך כלל מחושב לפי הלחץ הברומטרי.
* מרעום קירבה - (בדרך כלל בנוסף למרעום אחר) גורם לפיצוץ בקרבה למטרה.
ראש קרבי ביולוגי או כימי מופעל בגובה מסוים ולא עם הפגיעה והוא מבוסס על פיזור החומר.

בנוסף למרעום מכיל הראש הקרבי גם את הרכיב הייעודי- החלק הפעיל אשר שאמור לבצע פעולה כלשהי; על פי רוב פעולה אלימה. הרכב וסוג הרש"ק משתנה בהתאם לייעודו: נפיץ (טיל ארטילרי), מצרר (טיל נגד מערכי שריון), חלול (טיל נגד טנקים) או רסס (טיל נגד בני אדם).

ראש קרב קונבנציונלי נמדד על ־פי משקלו, בדרך כלל מאות ק"ג בטילים וק"ג בודדים עד עשרות ק"ג ברקטות. טילי הסקאד שנורו במלחמת המפרץ, לדוגמה, היו בעלי רש"ק של 250 ק"ג.

ייצוב הרש"ק בעת מעופו באוויר נעשה על ידי סיבובו (בעזרת קנה מחורק - בעל סלילים) או על ידי הוספת סנפירים. לרוב, ראשי קרב שיחס האורך רוחב שלהם גדול מ 5:2 ייוצבו על ידי סנפירים. יוצאים מכלל זה הם פגזי החלול, שעקב מבנה הרש"ק חייבים להיות מיוצבים בעזרת סנפירים. עקב כך, תותחים מודרניים שנבנו עד שנות התשעים של המאה העשרים נבנו עם קנה מחורק. עם התפתחות פגזי החלול והחודרנים הקינטים מיוצבי הסנפירים, הוספה להם טבעת מסתחררת, הגורמת לכך שהרש"ק לא יסתחרר. תותחי טנקים בעשור האחרון של שנות האלפיים יוצרו עם קנה חלק (שאינו מחורק) כיוון שהם יורים בעיקר תחמושת חלול וחץ.

מרעומי הקשה למיניהם פועלים לרוב על בסיס מנגנון של גביש פיאזואלקטרי: הלחץ המופעל על הגביש יוצר מתח חשמלי. מתח זה משמש להתחלתה של שרשרת הניפוץ.
ראשי קרב קונבנציונליים

* מטען חלול - הוא ראש קרב המכיל חומר נפץ ומתקן חרוטי היוצר שכבת מתכת המסוגלת לחדור דרך מיגון. נפוץ בתחמושת טנקים וטילים נגד טנקים.
* טאנדם - הוא ראש קרב המכיל 2 מטענים חלולים, בזה אחר זה. המטען הראשון מטרתו היא חדירת המיגון הריאקטיבי והמטען השני חודר את מיגון הרק"ם עצמו.
* חנ"מ - ראש קרב המכיל חומר נפץ מרסק מסוגים שונים בתצורות שונות, במצא ברימונים, פצמ"רים, פגזים, רקטות וכדומה.
* פצצת תאורה - פגז/רימון תאורה אשר נורה לגובה לצורך תאורה, ישנם סוגים שונים שנורים החל מתותחים ועד מרגמות ומטולים.
* חודרן קינטי - פגז חודר שריון נטול חומר נפץ אשר משמיד את מטרתו על ידי שחרור האנרגיה הקינטית שנצברה במעופו, פגז זה אינו מופעל על ידי מרעום אם כי על ידי פגיעה ישירה.
* פלאשט - פגז נגד אדם, הפגז מכיל מאות עד אלפי חיצים קטנים אשר משמידים כל יצור חי הנקרא בדרכם, הפעלת המרעום נקבעת על ידי מערכת בקרת האש.
* פגז רב-תכליתי - פגז רב תכליתי המיועד לפגוע ברוב סוגי המטרות. בישראל פגז זה קיים בגרסת 120 מ"מ ונקרא כלנית ובגרסת 105 מ"מ הנקרא רקפת, הנ"ל בעלי 6 דיסקיות נפץ, אשר ביכולתן לחסל חי"ר אויב מעליו, לחדור שריון קל-בינוני בעל מיגון ריאקטיבי, השמדת כלי טיס ועוד. הפגז נועד לחליף את פגזי הפלאשט ופגזי החנ"מ ולחסוך מקום בנוסף לזאת.
* ראש קרב תרמוברי - נגד אדם.

ראשי קרב בלתי קונבנציונליים
ראש הקרב יכול להכיל נשק בלתי קונבנציונלי:
* נשק גרעיני - ראש נפץ המהווה למעשה פצצה גרעינית לכל דבר. ראש נפץ זה מקובל בטילים גדולים בין יבשתיים.
* נשק גרעיני מזהם - ראש נפץ שמטרתו זיהום גרעיני של אזור הפגיעה. ראש נפץ מסוג זה אינו מקובל שכן אין שליטה על הזיהום, אשר יכול לגרום לאזור שלם להיות בלתי נגיש לכל יצור חי לתקופות ארוכות.
* נשק כימי - חומר לחימה כימי הפוגע בעיקר ביצורים חיים ופחות ברכוש. קיימים קשיים בהרכבת ראש נפץ כימי על טיל כך שהחומר ישמר בזמן המעוף, ויתפזר באופן יעיל עם הפגיעה.
* נשק ביולוגי - חומר לחימה בילוגי, הגורם למחלות באזור הפגיעה. בעייתי שכן אין שליטה על התפשטות המחלה לאחר הפגיעה.




טיל בליסטי הוא טיל שחלק ניכר ממסלולו הוא בליסטי, כלומר מושפע מכוחות הכבידה והתנגדות האוויר (גרר) בלבד. למרות שהגדרה זו מתאימה למעשה למרבית הטילים וכן לפגזי ארטילריה, השימוש המקובל במונח "טיל בליסטי" מתאר טיל שמרבית מסלולו מתבצע מחוץ לאטמוספירה, והוא בעל טווח של מאות ק"מ לפחות. טיל כזה מונחה לרוב רק בשלב בו הוא מונע ומסלולו נקבע על-פי חוקי האסטרודינמיקה והבליסטיקה. מסלולו של טיל בליסטי בשלב הטיסה החופשית (ראו להלן) הוא אליפטי ומושפע מכוח הכבידה בלבד. למעשה זהו מסלול כשל לווין, מלבד העובדה שהוא חותך את כדור הארץ. קיימים טילים בליסטיים עם הנחייה לראש הקרבי לאחר חדירתו לאטמוספירה. הנחייה זו נקראת ביות סופי. 

מסלול הטיסה של טיל בליסטי כולל שלושה שלבים: 
# השלב הממונע - בו הוא נע בכוח מנועו (רקטת דלק מוצק או נוזלי). יכול להמשך מעשרות שניות בודדות ועד מספר דקות ויכול להיות מורכב מעד שלושה שלבי רקטה.
# שלב הטיסה החופשית - השלב הארוך ביותר בטיסת הטיל, שנמשך מרגע סיום פעולת המנוע ועד לשלב הכניסה מחדש לאטמוספירה, במהלכו הטיל מושפע מכוח הכבידה בלבד הפועל ככוח מרכזי. בעוד ששלב זה מהווה מעל 80% מן המסלול הן מבחינת זמן והן מבחינת מרחק, אין בשלב זה כל יכולת לשנות את מסלול הטיל. 
# שלב הכניסה מחדש - בו חוזר הטיל לאטמוספירת כדור הארץ. הוא מתחיל בגובה שבו הגרר האטמוספירי מתחיל להשפיע משמעותית על מסלול הטיל, ונמשך עד לפגיעת הטיל.

ניתן לשגר טילים בליסטיים מאתרים נייחים או ממשגרים ניידים, לרבות כלי רכב קרקעיים (נושא-מזקיף-משגר), מטוסים, ספינות וצוללות.

על מנת להגיע למרחקים ארוכים, משוגרים טילים בליסטיים בדרך-כלל לטיסת חלל תת-מסלולית גבוהה; טילים בין-יבשתיים יכולים להגיע בשיא הגובה שלהם בטיסה חופשית לכ-1,200 ק"מ.

הנחיית הטיל הבליסטי היא בדרך כלל הנחייה אינרציאלית. מדי תאוצה מודדים את תאוצות הטילים בשלושה צירים, מחשב מחשב את הדרך שעשה הטיל ומיקומו על בסיס התאוצות, משווה לנתוני הירי שהוזנו מראש ומוציא פקודות תיקון להגאים.

היסטוריה
ראשון הטילים הבליסטיים היה ה-A-4, הידוע יותר כ-V-2, שפותח על ידי גרמניה הנאצית בשנות השלושים והארבעים תחת הנחייתו של ורנר פון בראון. השיגור המוצלח הראשון של ה-V-2 היה ב-3 באוקטובר 1942 והוא נכנס לשירות מבצעי ב-6 בספטמבר 1944 בתקיפה נגד פריז, ויומיים אחר כך בתקיפה על לונדון. עד לסוף מלחמת העולם השנייה במאי 1945 נורו למעלה מ-3,000 טילי V-2.

כיום יש בעולם דגמים רבים של טילים בליסטיים, רובם פותחו על ידי ברית המועצות וארצות הברית במהלך המלחמה הקרה במטרה לשאת כמויות גדולות של חומר נפץ או ראשי קרב לא קונבנציונליים.

סוגי טילים
הטילים הבליסטיים מחולקים לקטגוריות לפי הטווח שלהם.
הקטגוריות העיקריות הם:
#טיל בליסטי טקטי: בדרך כלל עד לטווח של 300 ק"מ.
#טיל בליסטי לטווח קצר: לטווח של כ-1,000 ק"מ
#טיל בליסטי לטווח בינוני בין 3,500 ל-5,500 ק"מ.
#טיל בליסטי בין-יבשתי יותר מ-5,500 ק"מ.

ראו גם
* טיל נגד טילים
* טיל שיוט

קישורים חיצוניים
, באתר פדרציית המדענים האמריקניים


 

בית חגי היא התנחלות ויישוב קהילתי בעל אופי דתי. הממוקם בדרום הר חברון על כביש 60, והוא חלק ממועצה אזורית הר חברון. 

היישוב מנוהל על ידי "חגי - אגודה שיתופית חקלאית להתיישבות קהילתית". 

ביישוב מבני קבע לבית כנסת מרכזי, בית כנסת ספרדי, כולל דיינות, גני ילדים, פעוטון, מרפאה, מקווה, אולם שמחות, סניף בני עקיבא ועוד.

היסטוריה

היישוב הוקם בשנת 1983 כהיאחזות נח"ל. עם אזרוח המקום התיישבו בו בוגרי ישיבת ההסדר ניר קריית ארבע. מקימי היישוב רצו לקוראו על שמם של שלושה מחבריהם תלמידי ישיבת ההסדר ניר קריית ארבע חנן קרוטהמר, גרשון קליין ויעקב צימרמן, שנרצחו בפיגוע טרור בשנת תש"מ (1980) על-ידי ערבים בבית הדסה שבחברון (חג"י ראשי תיבות: חנן, גרשון, יעקב), אך מכיוון שוועדת השמות הממשלתית אינה נוהגת להנציח שמות של נופלים, אושר, בסופו של דבר, שם היישוב על ידי ייחוסו לנביא חגי. 

היישוב עלה לקרקע בשנת 1984 ה'תשמ"ד. הגרעין המקים הורכב מחבריהם של ההרוגים לדרך מהישיבה, מהצבא ואף מבני משפחה, מכירים ומוקירים. עם הזמן נקלטו ביישוב משפחות נוספות שאינן קשורות לנופלים.

בשנת 1989 הקימו התושבים את כפר הנוער ביישוב, הנותן מענה לנוער בעל צרכים מיוחדים בגילאי 12-18. 

בשנות האינתיפאדה השנייה (2000-2005) נרצחו שלשה מתושבי היישוב בפיגועי ירי, בציר הגישה לישוב. בשנים 2001-2007 הוכפל מספר המשפחות המתגוררות בו. 

בקיץ 2006 קלט היישוב גרעין משפחות ממפוני כפר דרום שבגוש קטיף. הגרעין הקים שכונה חדשה, וכן כולל ללימודי דיינות "אור יוסף" על שם שנרצח בפיגוע סמוך ליישוב. בשנת 2006 הוקמה שכונת קרוואנים חדשה המונה 15 מבנים על אדמות מדינה בתוך תוכנית המתאר של היישוב. כמו כן הוקם מצפור לזכרו של יוסי שוק בגבעת רחבעם (ע"ש רחבעם זאבי) הסמוכה ליישוב. בקיץ 2010, ערב פתיחת השיחות הישירות בין ישראל לרשות פלסטינית בוושינגטון, נרצחו ארבעה מתושבי היישוב בפיגוע ירי בכביש הגישה ליישוב.

הקהילה שומרת על הקשר עם משפחות הנופלים ובכל שנה בשבת פרשת אמור מציינים ביישוב את "שבת חגי" בה מתארחים ביישוב משפחותיהם ויקיריהם של הנופלים.

רב היישוב הוא הרב משה אליעזר רבינוביץ'.

כלכלה
כלכלת התושבים מתבססת בעיקר על מקומות עבודה בקריית ארבע והר חברון וכן בסביבה הרחוקה יותר - ירושלים בצפון ובאר שבע בדרום. רבים מהתושבים עוסקים בתחום החינוך. 

ברשות היישוב מחצבה המרוחקת כ-20 קילומטר ממנו, בקרבת הקו הירוק. ליישוב הוענק ב-1991 זיכיון ל-49 שנים לכרות בשטחי המחצבה, השלישית בגודלה בארץ. התמלוגים מהמחצבה מוערכים ביותר ממיליון שקל בשנה, מהווים 80 אחוז מהכנסות בית חגי ומשמשים לפיתוח היישוב ולפיתוח כפר הילדים.

ביישוב פועל מוסד טיפולי לנוער. כ-50 חניכים בגילאי 18-11 חיים בחמישה משפחתונים, בהם נערים הסובלים מליקויי למידה, הפרעת קשב וריכוז, ADHD, והפרעות רגשיות/נפשיות חיים בצוותא, באורח חיים דתי, בניהולה של משפחה ומתארחים בבתיהם של תושבי בית חגי. הנערים לומדים בבית ספר מפת"ן שבכפר ורובם לומדים מקצוע (נגרות, מסגרות, חקלאות וגינון).

בקהילת בית חגי יש כ-15 אברכים, רובם לומדים בכולל לדיינות שביישוב והשאר בישיבת ההסדר בעתניאל.

קישורים חיצוניים
*
 - באתר המועצה האזורית הר חברון
 - באתר תנועת אור

הערות שוליים




אוויה S-199 "סכין", הוא דגם צ'כי של מטוס הקרב הגרמני המפורסם מסרשמיט Bf 109.

בתקופת מלחמת העולם השנייה כפתה גרמניה הנאצית על צ'כוסלובקיה הכבושה לייצר עבורה ציוד מלחמתי ומטוסים. המטוס נבנה על ידי חברת "אוויה" (Avia Akciová Společnost Pro Průmysl Letecký Škoda) שהייתה חלק מתאגיד הענק "סקודה וורקס". לאחר המלחמה המשיכו הצ'כים לייצר את המטוס אולם עקב מחסור במנועים המקוריים והמדחפים המקוריים הם נאלצו להתאים לגוף של מסרשמיט Bf 109G מנוע יונקרס Junkers Jumo 211 (מנוע של יונקרס Ju 87 "שטוּקה") במקום מנוע דיימלר-בנץ DB 601 ומדחף של מפציץ היינקל He 111. התאמות אלו לא היו מוצלחות בסופו של דבר והמטוס היה בעייתי וביצועיו היו נחותים משמעותית מביצועי המסרשמיט המקורי (למטוס הייתה נטייה לפתח סבסוב שמאלה בעת המראה ונחיתה, דבר שגרם לתאונות רבות).

שירות בחיל האוויר הישראלי
מדינת ישראל רכשה 25 מטוסים מסוג זה מיד עם הקמתה בשנת 1948. המטוסים הראשונים הוטסו לישראל במבצע בלק במטוסי תובלה כשהם מפורקים, והורכבו כאן על ידי טכנאים צ'כים. המטוסים שירתו בטייסת 101 ("טייסת הקרב הראשונה") בתקופת מלחמת העצמאות. 
במהלך מלחמת העצמאות עשו משימות רבות כמו תקיפת מטרות קרקע, שדות וכו', הגנה על שמי הארץ ופטרולים. 
המבצע הראשון ולמעשה הטיסה המבצעית הראשונה של טייסת 101, טייסת מטוסי הקרב הראשונה של חיל האוויר הישראלי, היה ב-29 במאי 1948 כאשר ארבעה מטוסי אוויה S-199 תקפו את הטור המצרי באזור אשדוד, למחרת הותקף גם הטור של הלגיון הירדני. למטוס בשירות חיל האוויר 5 הפלות: 2 דקוטות של חיל האוויר המצרי שהופלו על ידי מודי אלון מפקד הטייסת מול עינהם של תושבי ת"א, על הפלות אלה זכה מודי בתואר: "גיבור ת"א". בנוסף לשתי הדקוטות הופלו מטוס ספיטפייר מצרי, הרוורד סורי ורפיד ירדני.

מטוס אוויה S-199 במוזיאון חיל האוויר

מספרו המקורי של המטוס המוצב במוזיאון חיל האוויר אינו ידוע. הוא עבר בין בסיסים שונים ולבסוף הוצב על כן מול מפקדת טייסת 101 בבסיס חצור. ב-1988 הועבר המטוס למוזיאון חיל האוויר בחצרים ושופץ במפעל "ציקלון" בכרמיאל במשך זמן רב. במהלך השיפוץ התגלה חוסר במספר חלקים מרכזיים, וביניהם כני הנסע של המטוס, שלהם לא נמצא תחליף מקורי.

קישורים חיצוניים

* 
* 
* דני עוזיאל, מאמר באתר.
*זיוון קרישר,




לימן הוא מושב בצפון ישראל כ-5 ק"מ מצפון לנהריה. היישוב משתייך לתנועת המושבים והוא נמצא בתחום מועצה אזורית מטה אשר. 

היישוב הוקם בשנת 1949 על ידי קבוצת חיילים משוחררים על אדמות הכפר הערבי אל-באסה, שתושביו עזבוהו במהלך מלחמת העצמאות, ולא הורשו לחזור לבתיהם לאחריה.

תחילה קראו למושב "צה"ל". ב-1959 שונה שמו ללימן על שם הסנאטור האמריקני הרברט להמן. שטחו כ-2,400 דונם. חלק ניכר מהתושבים עוסקים בענפי החקלאות כגון מטעים ולול.

אתרים בקרבת היישוב
*שמורת לימן - הנמצאת כ-1 ק"מ מצפון ליישוב הכוללת בתחומה רכס כורכר ובו ריכוזי צבעונים וכמה מיני סחלבים.

קישורים חיצוניים
* באתר הרשות לפיתוח הגליל

הערות שוליים



 

בית יתיר או מְצַדות יהודה בשמו השני, הוא התנחלות בדרום הר חברון, בחבל יתיר. היישוב משתייך למועצה אזורית הר חברון, ומבחינה אידאולוגית לאמנה. שמו של היישוב מגיע מזיהוי האזור כ"מצדות" המקראית אליה ברח דוד בבורחו מפני שאול בספר שמואל א' (פרק כ"ג). היישוב הוקם במקור ב-1979 על ידי גרעין מבוגרי ישיבת מרכז הרב ביער יתיר ומכאן שמו הראשון. ב-1983 הועבר היישוב מדרום לא-סמוע בצמוד למשטרת לציפר. בתש"ס הוקם בישוב יקב ,רמת ער׮ ליישובים בסביבה מובילים כביש 80 וכביש 60.

מוסדות חינוך בישוב
בישוב יתיר קימים מספר מוסדות חינוך.
* פעוטון וגני ילדים המשרתים בעיקר את תושבי היישוב.
* גן חינוך מיוחד המשרת את כל תושבי ההתנחלויות באזור.
* מכינה קדם צבאית יתיר.

קישורים חיצוניים

* 
*, אתר מועצה אזורית הר חברון
*




 
 

יום קנדה הוא יום העצמאות של קנדה, שנחוג ב־1 ביולי מידי שנה. ב-1 ביולי 1867 הפכה קנדה למדינה עם איחודן של ארבעת הפרובינציות המייסדות: קוויבק, אונטריו, נובה סקוטיה וניו ברנזוויק.

בתחילה כונה יום העצמאות הקנדי יום הדומיניון, אך מאוחר יותר שונה שמו ליום קנדה כחלק מתהליך ההתנתקות ההדרגתי של קנדה מבריטניה.

יום העצמאות מצוין בטקס מרכזי שנערך בנוכחות המושל הכללי של קנדה וראש-הממשלה ברחבת הכניסה של בניין הפרלמנט באוטווה. זהו יום שבתון בקנדה, והקנדים מציינים את החג בפעילויות ואירועים שונים הנערכים ברחבי המדינה.



דרד סקוט (באנגלית: Dred Scott; 1795 - 17 בספטמבר 1858) היה עבד שחור שתבע את אדונו ודרש את שיחרורו, בפסק-הדין הידוע דרד סקוט נגד סנדפורד, שבו הכריע בית המשפט העליון של ארצות הברית כי שחורים הם גזע נחות מאשר הגזע הלבן, וכי הם רכוש של אדוניהם. החלטה זו הייתה אחד הגורמים שהובילו למלחמת האזרחים של ארצות הברית.

קורות חיים
דרד סקוט נולד בוירג'יניה בשנת 1795 כרכוש של משפחת פטר בלאו. משפחת בלאו עברה עם עבדיה בשנת 1830 לסנט לואיס, שם, בשל קשיים כלכליים, מכרה את סקוט לד"ר ג'ון אמרסון, אשר שירת כרופא צבאי בצבא ארצות הברית. אמרסון, במסגרת תפקידו, נסע לאילינוי ולוויסקונסין - שתי טריטוריות בהן, בהתאם לפשרת מיזורי נאסרה העבדות. במהלך נסיעות אלה פגש סקוט את הרייט רובינסון ונשא אותה לאישה. סקוט, אשתו ומשפחת אמרסון חזרו למיזורי בשנת 1842. אמרסון נפטר בשנת 1843, וג'ון פ. א. סנפורד, אחיה של אירין אמרסון (אלמנתו של אמרסון), מונה למנהל העיזבון.

סקוט פנה לבית המשפט בשנת 1846 בתביעה לשחררו. התביעה מומנה על ידי משפחת בלאו - בעליו הראשונים. סקוט הפסיד במשפט הראשון, אולם לאחר ערעורו בשל עדות שמועה בלתי קבילה, הותר לו לפנות בשנית לבית המשפט, ובשנת 1850 החליט חבר המושבעים כי סקוט הינו חופשי על פי הכלל של "פעם חופשי תמיד חופשי" (מאחר והיה בטריטוריות שבהן העבדות אסורה). אמרסון ערערה לבית המשפט העליון של מיזורי אשר הפך את קביעת המושבעים, וסקוט חזר לעבדות.

סקוט הגיש תביעה נוספת - הפעם לבית המשפט הפדרלי, ולאחר שהפסיד ערער לבית המשפט העליון של ארצות הברית.

בשנת 1857 הכריע בתיק נשיא בית המשפט העליון של ארצות הברית - רוג'ר ב. טייני - בו קבע כי עבדים הם רכוש ולא אזרחים, ולכן אין להם זכות עמידה בפני בית המשפט. יתרה מכן, טייני קבע כי פשרת מיזורי הינה בלתי חוקית בהיותה פוגעת בתיקון החמישי לחוקת ארצות הברית המגן על זכות הקניין.

לאחר המשפט הושב סקוט לבעליו המקוריים - משפחת בלאו, אשר העניקה לו את חירותו.

דרד סקוט נפטר משחפת שנה לאחר מכן, בשנת 1858. הוא קבור בבית הקברות קלברי (גולגותא) בסנט לואיס, מיזורי.

קישורים חיצוניים





רמת דוד הוא קיבוץ בצפון-מערב עמק יזרעאל. הוא נמצא בתחום המועצה האזורית עמק יזרעאל ומשתייך ל. 
קרוי על שם דייוויד לויד ג'ורג', שבעת כהונתו כראש ממשלת בריטניה ניתנה  הצהרת בלפור.

רמת דוד נוסדה על ידי קבוצת "שרונה", שהתיישבה ב-1926 ליד עין בֵּידָה (כיום עין סיפן) שמדרום לנהלל וממערב למקום הקיבוץ כיום. עם התיישבותה שינתה הקבוצה את שמה ל"עיינות", על שם המעיינות הסמוכים. בסוף אותה שנה התיישבה סמוך לעיינות גם קבוצת השרון.

קרקעות הגבעה שעליה שוכן הקיבוץ כיום נרכשו מידי משפחת סורסוק הלבנונית עוד בשנת 1921, אולם האריסים הערבים שישבו בהן סירבו לעזוב, ולכן לא התאפשרה העברתן למוסדות המיישבים היהודיים. לאחר משא ומתן שנמשך שנים אחדות, עלו אנשי קיבוצי הסביבה על הקרקע במחרשות ב-1931, ובכך אילצו את הממשל המנדטורי להתיר להם לעבד את הקרקע ולבנות עליה. אולם רק כשנתיים לאחר מכן הסתיים מאבקם המשפטי של האריסים, ושתי הקבוצות התיישבו על הגבעה - עיינות בצדה המערבי והשרון בצדה המזרחי - ונתנו לה את שמה החדש, רמת דוד.

במשך כ-20 שנה שכנו ברמת דוד שתי הקבוצות זו ליד זו, אך ניהלו כל אחת חיי קהילה ומשק נפרדים. ב-1953 התחברה קבוצת השרון, עד אז חברת חבר הקבוצות, עם אנשי מפא"י שפרשו מקיבוץ גבת הסמוך בעת הפילוג בקיבוץ המאוחד, והקימה עימם את קיבוץ יפעת. ברמת דוד נותרה קבוצת עיינות לבדה, ושמה הוסב לשם המקום.
  
כלכלת הקיבוץ מבוססת על חקלאות (רפת, גידולי שדה) ועל מפעל מתכת שבבעלותו. בסמיכות לקיבוץ נמצא בית הספר האזורי לחינוך מיוחד "קישון", ובקרבתו גם בסיס חיל האוויר רמת דוד.

קישורים חיצוניים

* באתר הרשות לפיתוח הגליל



בר היא יחידת מידה של לחץ השווה למיליון דין לסנטימטר רבוע, כלומר, למאה אלף פסקל. מקור המילה הוא מהמילה היוונית "báros", שמשמעותה משקל. הסמל הרשמי שלה הוא bar. בר אחד שווה ל-14.504 PSI.

יחידת המידה המשמשת ב־מערכת היחידות הבינלאומית היא הפסקל, שהיא ניוטון אחד למטר רבוע, (כך שבר אחד שווה ל־100,000 פסקל), אך עדיין משתמשים בבר בציבור ובתעשייה, מכיוון שהבר קרוב ללחץ האטמוספירי ולשימוש יומיומי אפשר להתייחס אליו כשווה. מדידת לחץ אוויר אטמוספירי היא לרוב במיליבר. לחץ האוויר בגובה פני הים הוא 1013.25 מיליבר (או 1.01325 bar). לפי יחידות ה־SI ההקטופסקל (hPa) נותן כמעט אותו מספר כמו המיליבר, שכן אלף מיליבר שווה בערך לאלף הקטופסקל, כך שהמיליבר וההקטופסקל הם בני החלפה. ביחידות ה־SI מועדפות היחידות בעלות הכפולות של 1,000, לפיכך מועדף הקילופסקל (bar = 100 kPa) ולעתים משמש בתחזיות מזג אוויר בקנדה. הקילופסקל נפוץ במדעים אחרים אחרים כמו הכימיה, אך במטאורולוגיה ההקטופסקל יותר נפוץ.



אמציה הוא מושב ישראלי דתי-חילוני הממוקם בחבל לכיש במועצה אזורית לכיש.  

היישוב הוקם בשנת 1955 על אדמות הכפר הערבי א-דואימה, שחרב במלחמת העצמאות, והוא נקרא על שם אמציה בן יואש שהיה מלך יהודה ושלפי המקרא נהרג באזור חבל לכיש. בעבר היה היישוב מושב שיתופי אך עם הזמן הוא עבר הפרטה ואיבד מאופיו הסוציאליסטי.

ב-2006 הוקמו בשטח המושב קרווילות למפוני היישוב קטיף ששכן בגוש קטיף.

דרך גישה
ב-8 ביוני 2009, חנכה החברה הלאומית לדרכים, במעמד שר התחבורה, חלק מכביש 358 החדש, קטע באורך 17 ק"מ של כביש המחבר בין היישובים שקף, שומריה ואמציה ויישובים נוספים העתידים לקום - אליאב (חרוב), מרשם וגבעת חזן.  

קישורים חיצוניים

*






ביהדות, סוכה היא מבנה ארעי הבנוי על פי כללים הלכתיים מוגדרים, אליו מועברות פעולות המגורים העיקריות, בעיקר האכילה והשינה, למשך שבעת ימי חג הסוכות. המילה סוכה נגזרת מן השורש סכ"כ ומשמעותה מבנה הסוכך על האנשים שבתוכו, ומכאן נובע גם שמו של הסכך. הישיבה בסוכה היא מצוות עשה התלויה בזמן מהתורה, חובה לגברים ורשות לנשים.

המילה סוכה מופיעה מספר פעמים בתנ"ך, ביחיד וברבים. צורת הרבים סֻכּוֹת מופיעה בתנ"ך בהקשרים שונים: לעתים כצורת הרבים של סוכה, לעתים כעיר במצרים, לעתים כעיר בעבר הירדן ולעתים כשם של חג שמצווה לחגוג אותו (שהוא חג הסוכות של ימינו).
בספר הזוהר הסוכה מכונה "צילא דמהמנותא" (=צל האמונה, השכינה) .

מבנה הסוכה

כלל חשוב ומרכזי בסוכה שהיא אמורה להוות דירת ארעי: "סוכה דירת עראי בעינן" ‏‏. מכלל זה נגזרות הרבה הלכות הקשורות לצורת בנייתה של הסוכה, כמו שאפשר לבנותה על גמל או שאיננה חייבת לעמוד בפני רוח שאיננה מצויה. בהלכה נאמרו דינים שונים לגבי תהליך הבנייה, גודל הסוכה, מספר הדפנות, חומרי הבניה ועוד, אולם החלק העיקרי בסוכה, שרוב ההלכות דנות בו, הוא הקירוי המכונה סכך, מלשון סיכוך והסתרה מן השמש. חלק מהלכות הסוכה נגזרות מכך ובכללם הצורך לבנותה תחת כיפת השמים ולא תחת עצם כלשהו, הצורך לבנותה כדי שתהיה עמידה בפני רוח מצויה, והצורך לבנותה באופן ש"צילתה מרובה מחמתה", כלומר שלמעלה מ 50% משטח הרצפה מוצל, כאשר השמש בנקודה הגבוהה. את הסכך יש להניח רק לאחר שיש דפנות לפי הכלל "תעשה ולא מן העשוי".

דיני מבנה הסוכה

גודלה המינימלי של הסוכה הוא ריבוע של שבעה טפחים וגובהה עשרה טפחים (כ 56*56 ס"מ רוחב, ו80 ס"מ גובה). הגובה המקסימלי הוא 20 אמות (כ 10 מטרים) (שכן מבנה מעל גובה זה איננו מוגדר עוד מבנה ארעי). לאורכה ולרוחבה המקסימליים אין הגבלה, אך במקרה של סוכה גדולה במיוחד עלולות להופיע בעיות טכניות כמו למשל בהעמדת הסכך באופן כשר. באופן מפתיע, סוכה עשויה להיות כשרה גם במצבים הרחוקים ממבנה משמעותי- כמו למשל מצב של שתי דפנות שלמות מחוברות בניצב ודופן שלישית סמלית, הגדולה במעט יותר מטפח והעומדת במרחק קטן מעט מ־3 טפחים מן הדופן הסמוכה, כך שרואים את צד זה כאילו יש בו דופן רציפה באורך ד' טפחים. לעומת זאת סוכה אשר דפנותיה עשויות מבד המתנופף ברוח רגילה (סוכות מסוג זה נפוצות מאוד בשנים האחרונות) אינה כשרה לעתים, ויש להקיף אותה משלושה כיוונים בדופן יציבה ברוח עד לגובה 80 ס"מ, שיעור הגובה המינימלי של דפנות הסוכה. סוכה עגולה כשרה כאשר גודלה המינימלי חוסם ריבוע של סוכה כשרה .

בשם הגאון מווילנה נכתב שבמראה הגרפי של אותיות המילה "סכה" רמוזים שלושת האופנים של צרופי הדפנות: "ס" - סוכה בעלת ארבע דפנות. "כ" - סוכה בעלת שלוש דפנות. ו"ה" סוכה בעלת שתי דפנות ודופן שלישית שיותר מטפח.

דפנות הסוכה צריכות להיות מחיצות, אך יכולות להיות עשויות מכל חומר, ואפילו מבעל חיים קשור, או מאדם. פוסקי זמננו דנו בשאלה האם מחיצות שקופות כשרות אף הן. הדפנות יכולות אף להיות פרוצות במספר רב של פתחים וחלונות, כל עוד "פרוץ מרובה על העומד", ובלבד שהפרצה לא תהיה רחבה יותר מעשרה טפחים.. יתר על כן, הדפנות אינן חייבות להגיע עד לסכך - די בכך שהם מגיעות לגובה עשרה טפחים.

הגבלה נוספת היא שעל הדפנות להיות חזקות מספיק כדי "שלא תהא הרוח מצויה מנידה אותם תמיד", הלכה זו הנה בעייתית ביותר לנוכח המנהג הנפוץ, בו דפנות הסוכה עשויות מיריעות, המורכבות על שלד עץ או מתכת. לכאורה, ניתן היה לפתור בעיה זו על ידי מתיחה וקשירה הדוקה של היריעה, אך פוסקי ההלכה כתבו שאין לעשות כן, מחשש שהקשר ינתק בלא שבעל הסוכה ישים לב.

פתרון לבעיה זו מוצע בשולחן ערוך, והוא לארוג בתוך היריעה קנים במרווח הפחות משלושה טפחים, וכך, אף עם היריעה תנוע באמצע, הדופן תחשב כאחידה מדין לבוד. בשנים האחרונות נפוצות "רצועות לבוד" או מוטות מתכת המתבססים על עיקרון זה - סביב הסוכה נמתחות רצועות או מונחים מוטות ברזל, אשר המרווח ביניהם הוא פחות משלושה טפחים. הם מגיעים עד גובה עשרה טפחים, ובכך מכשירים את הדופן.

הסוכה איננה חייבת להיות מחוברת לקרקע ואפשר לבנות אותה על גבי עגלה, ספינה או גמל. וכיום נפוץ מימוש הלכה זו אצל חסידי חב"ד בהתקנת סוכות ניידות על גבי מכוניות, למתן אפשרות לציבור לקיים את מצוות הישיבה בסוכה.

דיני הסכך
סכך הסוכה חייב להיות מחומר צמחי תלוש, שאינו מקבל טומאה. (באופן כללי, כלי עץ אינם מקבלים טומאה כל עוד אין להם "בית קיבול", או שהם מיוחדים לישיבה או שכיבה). בתור גזירה, אסרו חז"ל לסכך בכל כלי שפעם היה מקבל טומאה, אף אם כבר איבד תכונה זו, וכן אסרו להשתמש בסכך שמשיר את עליו לתוך הסוכה, או שריחו רע.

כמות הסכך הנדרשת היא מעל מחצית שטח התקרה, כדי שתהיה "צלתה מרובה מחמתה". אין גבול עליון לכמות הסכך המותרת, וכלשון המשנה: "אף על פי שאין הכוכבים הנראים מתוכה - כשרה". עם זאת, רבנו תם הבין מתוך דברי הגמרא, שסכך שעבה כל כך שהגשם אינו יכול לחדור דרכו - פסול. הבנתו זו לא הייתה מוסכמת על כל הראשונים, ובעוד האשכנזים נוהגים להקפיד על דרישה זו, מרבית הפוסקים הספרדים לא ראו בה חובה.

סכך פסול במרכז הסכך, פוסל את הסוכה אם רוחבו 4 טפחים. שטח ריק ללא כל סיכוך פוסל את הסוכה ב3 טפחים. אפשר לסכך בסכך פסול מצד הסוכה, (ליד הדפנות) אם רוחבו קטן מ4 אמות, כיוון שרואים את הדופן כאילו היא עקומה ומגיעה עד תחילת מקום הסכך הכשר, ובלבד שלא יאכל ויישן מתחת לסכך הפסול (דופן עקומה).

מצוותיה

המקור למצוות הסוכה מצוי במקרא בספר ויקרא (כג מ-מ"ג) ובספר דברים (טז י"ג-ט"ו). דיני הסוכה מפורטים בעיקר במסכת סוכה שבסדר מועד, ברמב"ם בהלכות סוכה פרקים ד-ו, בשולחן ערוך אורח חיים תרכ"ה-תר"מ ובקיצור שולחן ערוך סימן קל"ד.

בניית הסוכה
נהוג להתחיל את בניית הסוכה כבר במוצאי יום כיפור, ובכך להתחיל בקיום מצווה ראשונה מיד לאחר יום כיפור שהוא יום כפרת העוונות. המצווה בחג הסוכות היא לגור בסוכה ממש ולעשות בה את כל הפעולות השגרתיות שנעשות כל השנה בבית: לאכול, לשבת, ללמוד ואף לישון, כל שבעת ימי החג, זכר לסוכות בהן ישבו בני ישראל במדבר או ענני הכבוד שסוככו עליהם לאחר יציאתם ממצרים. ('תשבו כעין תדורו'). הסוכה אינה צריכה להבנות דווקא לשם מצוות סוכה, וכל סוכה שהוקמה לצל - כשרה.

אכילה ושינה
מצווה לאכול ולשתות בסוכה, ואסור לאכול אכילת קבע מחוץ לסוכה, אך אכילה מועטה (אכילת ארעי) מותרת. לעומת זאת, שינה מחוץ לסוכה נאסרה בין שינה ארוכה ובין שינה קצרה מכיוון שאפשר להימשך משינה קצרה לשינה ארוכה. בפועל, רבים מהאוכלים בסוכה אינם ישנים בה, היות שהשינה בסוכה מחוץ לבית גורמת להם צער, והמצטער פטור מן הסוכה. חסידי חב"ד נוהגים שלא לישון בסוכה כלל.

נוי סוכה

את הסוכה נוהגים לקשט בקישוטים ותמונות הנקראים בלשון חז"ל "נוי סוכה". רבים נוהגים להזמין לסוכה את שבעת האושפיזין (אברהם, יצחק, יעקב, משה, אהרן, יוסף ודוד) כל אחד מהם ביום אחר מימי החג, לפי סדר זה או לפי סדר בו יוסף בא לאחר משה. נהוג גם להזמין אורחים בשר ודם להתארח בסוכה לארוחות החג. רבנים, אישי ציבור ומנהיגים דתיים נוהגים לקבל אורחים בסוכתם, לפי ההלכה "חייב אדם להקביל את פני רבו ברגל". . על פי מנהג זה, אף נשיא המדינה נוהג לקבל בסוכתו את הציבור הרחב.

חסידי חב"ד אינם נוהגים לקשט את הסוכה בנימוק שהמצווה אינה זקוקה לתוספת של קישוטים חיצוניים.

הפטורים מהסוכה
נשים פטורות מהישיבה בסוכה, ככל מצוות עשה התלויות בזמן (מצוות עשה שהזמן גרמן), וכן פטורים הילדים הקטנים.
בניגוד למצוות אחרות, שבהן נאמר "לפום צערא אגרא" (לפי הצער - השכר), בסוכה קיים דין ייחודי לפיו "מצטער פטור מן הסוכה"‏‏, כלומר אדם שהשהות בסוכה גורמת לו לצער ועגמת נפש, פטור ממנה. הרמב"ם, למשל, מציין שאדם שאינו יכול לישון בסוכה בשל הרוח או הזבובים והפרעושים פטור מלקיים את המצווה‏‏. לכן במקרה של מזג אוויר גשום או קר, אין כל טעם להמשיך ולשהות בסוכה, והממשיך להישאר בה נידון לגנאי ולא לשבח. חכמי המשנה המשילו את המצב, בו יורדים גשמים בחג הסוכות, לעבד שמזג כוס לרבו וזה האחרון שפך בתגובה דלי של מים בפניו. בדומה למצטער מן הסוכה, גם חולים פטורים מישיבה בסוכה. הנימוק לדין מצטער הוא "תשבו כעין תדורו", שהאדם מצווה לשבת בסוכה כפי שהוא גר בביתו, "ואין האדם דר במקום שבו הוא מצטער" .

טעמי עשיית הסוכה

הטעם המוזכר בתורה למצות הסוכה הוא זכר לסוכות בהן ישבו בני ישראל במדבר. חכמי המשנה רבי אליעזר ורבי עקיבא נחלקו באשר לטיבן של סוכות אלו: בעקבות מחלוקתם יש מהפרשנים שהסבירו שסוכות אלו היו סוכות של ממש (אבן עזרא, רשב"ם), ויש שסוברים שהסוכות היו ענני הכבוד האלוהי שסוככו על ישראל במדבר (אונקלוס, רש"י, רמב"ן, שולחן ערוך).

יש שסברו כי הטעם לבניית סוכה, היא הבעת אמונה באל וקבלת מרותו, מכיוון שהאדם מתבקש לעזוב את ביתו החזק והמוגן, בדיוק לאחר שכבר אסף את תבואתו, ולהתגורר בחוץ במקום רעוע בזמן מעבר, שבו מזג האוויר מצטנן ומתחיל להיעשות קר בחוץ, ועל כן נקראת הסוכה "צילא דמהמנותא" - צל האמונה, שהאדם שם מבטחו בהשגחת האל ומאמין בו שיגונן עליו, ולא שם מבטחו באמצעים פיזיים שונים.

הוגי דעות, כמו המהר"ל מפראג והרב קוק, ראו בסוכה סמל למלכות בית דוד ולממלכתיות ישראלית שנמשלת לסוכה על פי הנאמר בעמוס (פרק ט' י"א) "בַּיּוֹם הַהוּא אָקִים אֶת סֻכַּת דָּוִיד הַנֹּפֶלֶת, וְגָדַרְתִּי אֶת פִּרְצֵיהֶן וַהֲרִסֹתָיו אָקִים, וּבְנִיתִיהָ כִּימֵי עוֹלָם" ועל פי הנאמר בחז"ל "ראויים כל ישראל לשבת בסוכה אחת". המהר"ל סבר כי ממשלות אומות העולם נקראות בתים בשל חוזקן ויציבותן ואילו מלכות ישראל נקראת סוכה, מפני שקלה להפלה אבל כוחה הוא מהשמים, בקדושתה ומוסריות‏‏. הגר"א, כפי שנמסר בשמו בספר קול התור, מצא רמז להקבלה בין מצוות סוכה ומצוות ישיבת ארץ ישראל בפסוק "ויהי בשלם סוכו, ומעונתו בציון"  ואמר, שהמייחד את שתי המצוות הללו הוא, שנכנסים לתוכן עם כל הגוף ומקיימים אותן אף בשעת השינה. עוד הוסיף כי כמו שבמצוות סוכה קיים דין של תעשה ולא מן העשוי- כך גם בעניין ישוב ארץ ישראל (בהתאם למשנתו הגורסת פעולות אקטיביות לישוב הארץ).

ישנם חוקרים שטוענים שחג הסוכות הנחוג כיום הוא גלגול של מנהג חקלאי, שעיקרו הקמת סוכה בשטח החקלאי ערב האסיף וישיבה בה לזמן קצר, וזאת על מנת להגן על התבואה הבשלה מפני מזיקין וגנבים למיניהם. הדים לכך שסוכה שימשה גם לעבודות חקלאיות ניתן למצוא בספר ישעיהו א' 8: "וְנוֹתְרָה בַת-צִיּוֹן, כְּסֻכָּה בְכָרֶם; כִּמְלוּנָה בְמִקְשָׁה, כְּעִיר נְצוּרָה". אולם דברים אלו אינם עומדים בסתירה לכל טעמי המצווה אחרים.

אחד מספקות החוקרים לגבי מקור החג נובע מהעובדה שצורת המגורים האופיינית למדבר היא האוהל ולא הסוכה. הארכאולוג זאב משל הציע פתרון אפשרי לבעיה זו. הוא מציין כי הבדווים בדרום סיני תרים במשך רוב השנה אחר מרעה בשטחים ההרריים ונעדרים מנווי המדבר. רק בתקופת גדיד התמרים, בסוף הקיץ, נאספות כל המשפחות, שרעו בנפרד, אל נווה המדבר ובמשך מספר שבועות שוקק המקום חיים. עץ התמר הוא מרכז החיים והעניין באותה תקופה וכל חלקיו מנוצלים, בין היתר, לבניית סוכות בהן דרים בשבועות אלו. משל סבור כי זהו המקור לחג הסוכות. הוא מציין כי גם באל עריש שבצפון סיני קיים שימוש בסוכות, אלא ששם עיקר הפרנסה הוא על גידול התמרים והבדואים צמודים למטעי התמרים במשך רוב השנה ותופעת ההתכנסות לזמן קצר וההווי המיוחד הנלווה אליה כמעט ואינם מורגשים.‏‏

סוכות כיום
יהודים רבים ברחבי העולם מקיימים את מצוות בניית הסוכה לחג הסוכות, ובפרט בישראל. מקובל לארח ולהתארח בחג בסוכותיהם של שכנים ומכרים, וכמו כן רווחות תחרויות מקומיות לסוכה היפה ביותר. ישנם פיתוחים רבים שחודשו כדי להקל על הישיבה בסוכה. למשל, בבתים המיועדים למגזר הדתי נבנות לעתים מראש "מרפסות סוכה", החשופות לכיפת השמים ומאפשרות להקים סוכה כהלכה בתוך המרפסת.

יש מקומות בהם הקמת סוכה עלולה להיתקל בהתנגדות של השכנים. רושם לכך ניתן למצוא באנקדוטה מפורסמת, המספרת על יהודי שבנה סוכה, וכששכניו התלוננו עליה לרשויות, היא הוכרזה כמבנה בלתי חוקי, והוצא צו הריסה שימומש בתוך שבוע ימים, באם בעליה לא יפרקוה עד אז. 

לקראת סוכות נפתחים ברחבי ישראל, ובפרט בריכוזים הדתיים, דוכנים ומקומות מכירה ייחודיים המוכרים חומרים לבניית הסוכה. ישנן חברות המייצרות סוכות מחומרים שונים, וסכך עשוי ממחצלות או מנסרים לשימוש רב פעמי. עיריות רבות נוהגות לגזום עצים בתחומם ולספק ענפים לסכך לתושביהם באופן מסודר.

בשנת 2010 יזם הארגון היהודי-אמריקני "Reboot" את התחרות האדריכלית "סוכה סיטי" לעיצוב סוכה מודרנית, במסגרת פעילותו לקידום חידושים בתרבות ובמסורת היהודית. בתחרות השתתפו מאות מעצבים, בסופה הוקמו בכיכר יוניון בניו יורק 12 סוכות על פי ההצעות הזוכות, ומתוכן נבחרה אחת להישאר בכיכר במהלך חג הסוכות.

קישורים חיצוניים

* יצחק יוסף, ילקוט יוסף,
* 
* 
*, אתר בית חב"ד
* 
* 

הערות שוליים





מבצר המוֹנפוֹר (מכונה גם מונפורט בעקבות שמו הצרפתי - MontFort - הר-חזק) הוא אתר ארכאולוגי מתקופת ימי הביניים ובו שרידי מבצר צלבני מתקופת ממלכת ירושלים בארץ ישראל. המבצר בנוי על שלוחה צרה ותלולה בגדתו הדרומית של ערוץ נחל כזיב בסמוך לקיבוץ אילון, כ-13 קילומטרים מצפון-מזרח לעיר נהריה. האתר הוא גן לאומי בתוך שמורת הטבע נחל כזיב.

מבצר המונפורט מתאים לקביעה כי כל אחד ממבצרי הצלבנים הוא מקרה ייחודי ומיוחד ואדריאן בועז מציין בספרו "ארכאולוגיה של המסדרים הצבאיים" כי "המונפורט הוא דוגמה יוצאת דופן לטירות דורבן צלבניות". פרופסור פראוור מציין כי "גדול חלקו של הטבע מחלקו של האדם בחוסנו של המבצר", אך המבצר עצמו נבנה בעיקר כמקלט עבור אבירי המסדר הטבטוני כנגד פגיעתם של חברי המסדרים הצבאיים הנוצריים האחרים ששלטו בעכו - הבירה של ממלכת ירושלים הצלבנית בסוף המאה ה-13 ולא כעמדה אסטרטגית כנגד אויבי ממלכת ירושלים המוסלמים. מבצר מונפורט מבודד ומרוחק מדרכים מרכזיות, עובדה ההופכת אותו לחסר כל חשיבות אסטרטגית של ממש, ועל פי דברי פרופסור פראוור הוא לא תוכנן להכיל חיל מצב גדול או לעמוד במצור ממושך. המבצר החל את דרכו כחווה חקלאית טרם הפך לאחת מהדוגמאות היפות ביותר לבניה המבוצרת של ימי הביניים בישראל.

היסטוריה
המקום בימי קדם
חפירות ארכאולוגיות אשר נערכו במבצר וסביבותיו העלו ממצאים למן תקופת שלטון האימפריה הרומית באזור ועד לתום התקופה הביזנטית במאה ה-7. המטבעות, החרסים ושאר הפריטים אשר נתגלו במקום מעידים על קיומו של יישוב קדום אשר חלק מהחוקרים מזהים אותו כ"קצטרא דגליל" - "מצודת הגליל", אשר מוזכר בתלמוד. מבדיקה של אבני הבניין של המבצר עולה כי הן נחצבו וסותתו בתקופת בית שני, ככל הנראה לצורך בנייתה של מצודה רומית אשר שרידיה מצויים מדרום למבצר של ימינו.

הקמת המבצר הצלבני
מבצר מונפור בגלגולו הצלבני הוקם באמצע המאה ה-12 על ידי בני משפחת דה מיילי (De Milly), משפחת אצילים ממוצא צרפתי אשר קבלו לידיהם את הנחלה הגלילית שבירתה הייתה מעיליא. במעיליא השתכנו האצילים במבצר אשר כונה "מבצר המלך" (Chateau de roi בצרפתית ו־Castellum Regis בלטינית) אשר נבנה בתחילת המאה ה-12 כרכושו הפרטי של מלך ממלכת ירושלים. את מבצר מונפור בנו האצילים לבית דה מיי כחווה חקלאית מבוצרת אשר הייתה חלק ממערכת של 36 כפרים וחוות מסוג זה שנכללו בתחומי נחלתה של המשפחה.

בשנת 1179 נשא מקורבו של המלך, האציל ז'וסלין דה קורטניי לאישה את אגנס לבית דה מיי, ובכך ירש את מעיליא וסביבותיה ובכלל זה גם את החווה אשר עתידה להפוך למבצר המונפור. במרוצת השנים שחלפו מאז הקמתה צברה החווה חשיבות ובעקבות כך פיארו היושבים בה את המבנים אשר הרכיבו את המתחם וחיזקו את הביצורים המקיפים אותו.

הכיבוש המוסלמי
בשנות השמונים של המאה ה-12 החל עידן חדש בתולדותיה של ארץ ישראל עם תחילת מסעי הכיבוש של השליט המוסלמי צלאח א-דין. הכיבוש המוסלמי של ממלכת ירושלים החל למעשה בשנת 1185 והגיע לשיאו בשנת 1187 בקרב קרני חיטין, שם השמידו כוחותיו של המצביא המוסלמי את מרבית הצבאות הצלבנים שנכחו באותה העת בממלכה. לאחר הניצחון בקרני חיטין נפתחה דרכו של צלאח א-דין אל עבר ירושלים אשר נפלה לידיו לבסוף באוקטובר 1187. לאחר כיבוש ירושלים החלו הצלבנים נכנעים בפני הצבאות המוסלמים וכך נפלה גם נחלת מעיליא ומבצר המונפור בתוכה לידיים מוסלמיות.

המוסלמים, בדומה לקודמיהם הצלבנים, לא יחסו חשיבות מיוחדת לחוות המונפור המבוצרת וההרוסה, בעיקר בשל מיקומה בפנים הארץ רחוק מהגבול ומדרכים ראשיות. על תקופת השלטון המוסלמי במונפור ידוע לנו אך מעט, משום שבעליו החדשים של המבצר כמעט ולא שיפצו או שיקמו את הריסותיו לאחר שכבשו אותו.

ניצחונותיו של צלאח א-דין היו הגורם המרכזי לתחילתו של מסע הצלב השלישי אשר הובל בידי ריצ'רד הראשון מאנגליה, והסתיים בהפסד של המוסלמים וכיבוש חלק ניכר של ארץ ישראל על ידי הצלבנים. בהסכם רמלה, שנחתם בשנת 1192, הוקמה ממלכת הצלבנים בפעם השנייה, אולם בגבולות מצומצמים מאלה בהם נתחמה בעבר, כאשר עיקר שטחה של הממלכה משתרע לאורך מישור החוף מיפו ועד לצור.

חידוש השלטון הצלבני

לאחר שהושבה לידי הצלבנים, חולקה נחלת מעיליא בין שלוש בנותיו של ז'וסלין דה קורטניי. את השליטה בהריסות המונפור קיבל לידיו חתנו של דה קורטניי הרוזן אוטו פון האנברג. חשיבותו האסטרטגית של המבצר בתקופה זו נותרה פחותה כשהייתה, אולם חשיבותו המדינית גברה ביותר וזאת בשל קרבתו הפיזית לבירתה החדשה של הממלכה  - עכו. אולם חשיבות חדשה זו לא מנעה מפון האנברג למכור את הריסות המבצר בשנת 1229 לאבירי המסדר הטווטוני.

אבירי המסדר, אשר רכשו גם את המבצר שבמעיליא, החלו משפצים את מבצר המונפור עוד לפני שהושלמה רכישתו הרשמית. בעקבות סכסוכים פנימיים שהתגלעו בין אבירי המסדר הטווטוני לבין האבירים ההוספיטלרים והטמפלרים נאלצו הטווטונים לעזוב את עכו הבירה לישוב משל עצמם. בחירתם הטבעית הייתה מבצר המונפור. פנייה רשמית של ראש המסדר, הרמן פון זלצה, לאפיפיור גרגוריוס התשיעי הביאה למסדר תרומות רבות מצד עולי רגל ואזרחים אירופאים לטובת שיפוצו של משכנם החדש. בעזרת תרומות אלו בנו האבירים הגרמניים את המבצר המפואר ששרידיו עומדים על תילם עד לימינו. 

האבירים העתיקו אל המקום את מפקדת המסדר וכן את הארכיון והאוצרות הרבים שבבעלותם. בשלב זה חדל המקום מלתפקד כחווה חקלאית והחל משמש כמבצר לכל דבר. האבירים הטווטונים הרחיבו את הביצורים ובנו במרכזם "מגדל עוז", אשר שימש כמצודה פנימית בתוך המבצר. מגדל עוז זה הוא החלק הנראה כיום לעין כאשר מבקרים במקום.

הכיבוש הממלוכי
בשנת 1266 הגיע לשערי המונפור הסולטאן הממלוכי בייברס. בייברס הטיל מצור על המבצר, אולם האבירים הטווטונים הגנו על אחוזתם ואילצו את התוקפים הממלוכים לסגת כלעומת שבאו. חמש שנים מאוחר יותר, לאחר שכבש את רוב מעוזי הצלבנים בגליל, שב בייברס אל המונפור, הפעם בליווי מספר גדודי הנדסה מצבאותיו. המצור שהוטל על המבצר נמשך שבעה ימים, במהלכם מוטטו חפריו של הסולטאן את החומה הדרומית החיצונית של המבצר ואיפשרו לכוחות הממלוכים לשעוט לקרבו.

האבירים הטווטונים התבצרו במעלה מגדל העוז וניהלו משם את הלחימה בפולשים הממלוכים. אולם קרבות ההגנה במקום ארכו זמן קצר בלבד, ולאחר דין ודברים בין מנהיגי המסדר לבייברס התיר להם האחרון לעזוב את המבצר כשכל רכושם עימם ולשוב לעכו. הארכיון הטווטוני הועבר בשלמותו לעכו וכעבור מספר שנים, עם קץ הממלכה הצלבנית בארץ ישראל, הועברו בשנית לחבל טירול שבאוסטריה, שם הם מהווים מקור חשוב ביותר לחקר ההיסטוריה הצלבנית בארץ ישראל עד לימינו.

לאחר כניעת הטווטונים בפני בייברס, פקד הסולטאן הממלוכי על הרס המבצר, וזאת כדי למנוע מהצלבנים לשוב וליישב אותו. חלקו הגדול של המבצר נהרס כליל, ורק מגדל העוז המבוצר היטב הכניע את המחריבים הממלוכים ונשאר שלם במידה רבה. 

לאחר החורבן המשיכו חורבות המבצר לעמוד בשיממונן מסוף המאה ה-13 ועד לימינו, למעט תקופת שיפוץ קצרה שהונהגה במקום בתקופת שלטונו של דאהר אל עומר, המושל הבדואי של הגליל תחת סולטאני האימפריה העות'מאנית.

המבצר בתקופה המודרנית
החפירות הארכאולוגיות הראשונות באתר נערכו בשנת 1926 על ידי משלחת מטעם מוזיאון המטרופוליטן של ניו יורק. בחפירות אלו נמצאו כלי נשק, חלקי שריון, פסלים ושברי זכוכיות מחלונות הויטראז' של הכנסייה הטבטונית. הארכאולוגים חשפו במקום את שרידיו של מגדל העוז, כמו גם שרידי מבנים מהתקופה הצלבנית אשר נמצאים למרגלות המבצר ונחשבים כיום לאזור המגורים של הפועלים אשר עיבדו את אדמות המבצר בתקופת היותו חווה חקלאית.

שמותיו של המבצר
מספר חוקרים מזהים את מבצר המונפור כמקום ישובו של היישוב "קצטרא דגליל" מתקופת התלמוד. השם, שפרושו "מצודת הגליל", היה שם נפוץ בתקופת התלמוד, ונועד לציין יישובים נוכריים אשר התפתחו סביב למצודות רומיות ואשר עיינו לרוב את האוכלוסייה היהודית של אותה התקופה.

עם ביצור המקום לראשונה במאה ה-12 קיבל המקום את השם מצודת המלך החדשה (בלטינית: Castellum nouwn regis) וזאת כדי להבדילה מ"מצודת המלך" אשר ניצבה במעיליא הסמוכה. מאחר שבעת ביצור המונפור לראשונה חדלה מצודת המלך להיות רכוש של מלכי ממלכת ירושלים השתרש במאה ה-12 השם Castellum nouwn ("המצודה החדשה") כשמו של המבצר החדש.

שמו הנוכחי של המבצר, מונפור, מופיע לראשונה בתעודה משנת 1229, השנה בה נמכר לאבירי המסדר הטווטוני. המסמך המזכיר את המונפור כמבצר נוצרי הוא חוזה ההסכמה שנחתם בין פרידריך השני, קיסר האימפריה הרומית הקדושה לבין הסולטאן המצרי אל כאמל. מקור השם מונפור הוא מהשפה הצרפתית (Montfort) ופירושו "ההר החזק". שם זה ניתן ככל הנראה על ידי שליטיו הצרפתים של המבצר טרם מכירתו לאבירים הגרמנים.

עם העברת הבעלות על המבצר לידיים גרמניות שונה שמו בהתאמה ל"שטרקנברג" (Starkenberg), שם המהווה תרגום מילולי לגרמנית של השם מונפור.

לאחר הכיבוש הממלוכי ניטש המבצר ונשכח מהתודעה. בתקופת השלטון העות'מאני נודע המבצר בשמו הערבי - "קלעת קוריין" (ﻗﻠﻌﺔ ﺍﻠﻘﺮﻴﻦ) שפירושו מבצר הקרן הקטנה. שמו הערבי של המבצר הוענק גם לנחל כזיב הזורם תחתיו ואשר ידוע בערבית כואדי קוריין.

מבנה המבצר

בניגוד למבצרים אחרים שנבנו על ידי המסדרים הצבאיים, ניכר כי המסדר הטבטוני חסר את המשאבים הכספיים הדרושים. עבודת עיבוד האבן ברוב חלקי המבצר היא גסה במיוחד, ועבודות הרחבת המבצר נעשו תוך כדי היזקקות למבנה אותו רכש המסדר - שלא היה יותר מחווה מבוצרת. זאת ועוד- השלוחה עצמה נמצאת בנחיתות טופוגרפית מול הרכסים המקיפים אותה, וכתוצאה מכך המבצר נמצא בסכנה של אש ארטילרית על כל שטחו. כל העובדות מרפות הידיים אלו לא הועילו לצבא הממלוכי כאשר בא לכבוש את המבצר בשנת 1266 ונהדף לאחר מצור קצר וסוער. גם המצור בשנת 1271, שבסופו נכבש המונפורט, היה אלים ומורכב ורק לאחר לחימה עזה במשך שבוע מוטטו חפרים ממלוכים את החומה הדרומית. לאחר קרבות קשים על מגדל העוז, שנמשכו שבוע נוסף, נכנעו מגיני המבצר.

המצוקה הכספית או החיפזון שבבניית המבצר ניכרים גם בהכשרת השטח. אנשי המסדר לא יישרו את פסגת השלוחה עליה עומד המבצר ונאלצו להתמודד עם בסיס צר, שרוחבו אינו עולה על 30 מטר בחלקיו הרחבים. מאמץ רב הושקע בניתוק השלוחה מצד מזרח על ידי חציבת חפיר עמוק והמדרונות חוזקו על ידי חיפויים באבן. מסביב למבצר נבנתה חומה חיצונית, שלא ברור אם הקיפה את הרכס ומה היה תפקידה בהגנת המונפורט. 

מגדל העוז נבנה מאבנים גדולות ומעוטר בחלונות מוארכים שימש למגורי שליט המבצר בעיתות שלום, אך חשיבותו בעת מלחמה הייתה מוגבלת בגלל ממדיו הקטנים, שמנעו אפשרות מחיל המצב להתגונן באופן יעיל. מפלס אחד מתחתיו הוקם החלק המנהלתי של המבצר. בחלק זה שכנו סדנאות המלאכה ליצור הנשק, מטבח, חדר סעודה גדול, גת לדריכת ענבים ואולם קטן. מצפון לחלק זה נבנתה כנסייה, שרק חלקה הדרומי שרד עד ימינו. מהכנסייה נבנו מדרגות אשר ירדו אל אולם האבירים-- ה"רפקטוריום". גגו של אולם זה נתמך על ידי שתי שורות של אומנות מתומנות. שתיים מאומנות אלו, הניצבות כיום במקום, מעידות על הפאר הרב בו נבנה אולם זה. רצפת הרפקטוריום שימשה כגג המרתפים של המבצר, בהם נשמרו סחורות ומזון כמו גם, כך משוער, אוצרות המסדר הטבטוני אשר שוכנו במקום.

בתקופת הצלבנים חלש המבצר על שטח נרחב, שמקורו עוד בימים בהם היה המבצר חווה חקלאית מבוצרת. את אדמות החווה, אשר השתרעו ממיקומו הנוכחי של המבצר ועד למורדות נחל כזיב, הקיפו מספר חומות אשר הגדירו את שטחה של החווה. לאחר הפיכתה של החווה למבצר הכספות של המסדר הטווטוני, ננטשו השטחים הנרחבים אשר הקיפו את המבצר המרכזי, ועיקר החיים במבצר התרכז אל תוך החלק המבוצר אותו אנו מכירים כיום.

חלק זה נבנה בצורת מבנה ארוך וצר, הבנוי מאגפים מדורגים אשר נבנו לאורך הקרן הטבעית עליה ממוקם המבצר. בדרומו של המבצר, מעל החפיר המלאכותי אשר נכרה על ידי האבירים כדי למנוע התקרבות של כלים הנדסיים למיטוט החומות, ניצב מגדל העוז של המבצר. חלק זה היווה מעין "מבצר בתוך מבצר" ושימש למגורי שליט המבצר בעיתות שלום. בעת מלחמה שימש חלק זה כמצודה פנימית, מעין מפלט אחרון למגיני המבצר באם נפרצו חומותיו. 

מצפון למגדל העוז ומפלס אחד מתחתיו הוקם החלק המנהלתי של המבצר. בחלק זה שכנו סדנאות המלאכה ליצור הנשק, מטבח, חדר סעודה גדול, גת לדריכת ענבים ואולם קטן. מצפון לחלק זה נבנתה כנסייה שרק חלקה הדרומי שרד עד ימינו.

מהכנסייה נבנו מדרגות אשר ירדו אל אולם חדר האוכל של האבירים, ה"רפקטוריום". גגו של אולם זה נתמך על ידי שתי שורות של אומנות מתומנות. שתיים מאומנות אלו, הניצבות כיום במקום, מעידות על הפאר הרב בו נבנה אולם זה. רצפת הרפקטוריום שימשה כגג המרתפים של המבצר, בו נשמרו סחורות ומזון כמו גם, כך משוער, אוצרות המסדר הטווטוני אשר שוכנו במקום.

במפלס רצפת המרתפים נבנה מגדל רם, אשר ניצב על קיר תומך ושהשקיף בעבר על מורדות השלוחה הצפוניים.

את שרידי המבצר אשר נראים כיום הקיפה בזמנו חומת אבן, אשר יחד עם החפיר שנכרה בדרומו של המבצר שימשה כקו הגנה ראשון בפני תוקפים אפשריים. שרידים מחומה זו נמצאים כיום בהיקף החיצוני של המבצר, ובעיקר במורדות הצפוניים שלו. 

במורד השלוחה, על גדותיו של נחל כזיב, נמצא מבנה בעל שלוש קומות ובתוכו מספר אולמות, אשר השתמר היטב. מבנה זה שימש כטחנת קמח ובית הארחה, או לפי סברה אחרת כבית חולים עם הפיכתו של המקום למפקדת המסדר הטבטוני בארץ ישראל שימש את האבירים יושבי המבצר. במשך שנים רבות התקיימה אגדה לפיה המבנה מקושר למרתפי המבצר במעבר סודי, אולם אין לאגדה זו שום ביסוס. בסמוך למבנה הוקם סכר שאגר את מי נחל כזיב. מהבריכה אשר נוצרה מעל הסכר נלקחו המים להשקית אדמות החווה ותושביה. מים אלו גם שימשו להפעלת טחנת הקמח.

חלקים עיקריים במבצר

קישורים חיצוניים

* עמי בן בסט, מסע אחר - מסע ישראלי 3, 2010
*, הספרייה הווירטואלית של מט"ח
*
* - מסלול טיול מפורט מאתר
* – באתר ויקיטיול
* ד"ר שלמה לוטן,, באתר

לקריאה נוספת

* שלמה לוטן,, טבע הדברים, נובמבר 2009
* אדריאן בועז,, חדשות ארכאולוגיות 120, רשות העתיקות, (2008)
* נתיב  דודאי וזהר עמר, ‬,‫ יער 7, (2005), עמ' 35-40‬ 
* שלמה לוטן, המכבים החדשים ו"ההר החזק": מבצר המונפור והמסדר הטבטוני במאה ה-13, עתמול 206, יד בן צבי (2009)
* שלמה לוטן, התפתחות המסדר הצבאי הטבטוני 1309-1190: יחסי גומלין בין ארץ ישראל ואירופה - עבודת דוקטור, אוניברסיטת בר-אילן (2009)
* שלמה לוטן, מבנה הנחל' במונפור – מרפאה או מבנה אירוח?, אריאל 191, (2010), עמ' 66-70.
* רביע חמיסה, השפעה ארכיטקטונית צבאית של גרמניה המדיאוולית על מבצרי הטבטונים בגליל המערבי (מונפור וג'ידין) - עבודת מסטאר, אוניברסיטת חיפה (2004)
* מירון בנבנשתי‬, מונפור <מבצרים וביצורים> ‬, ‫ קרדום  ו  (35-36), (1984), עמ' 222-228 
* רפאל פרנקל, תולדותיו של מבצר מונפור ותוכניתו, קדמוניות י"ט (73-74), (1986), עמ' 52-57

הערות שוליים



 
בספר בראשית, נזכר עילם בין בני שם, בנו של נח. ממנו על פי המקרא, יצא עם העילמים, שאחד ממלכיהם היה כדרלעומר מלך עילם בימי אברהם אבינו (י"ד, א').

עילם נזכר בבראשית:

ובדברי הימים א':

קישורים חיצוניים
* 



עֵבֶר, על פי המקרא, היה בנו של שלח ואביהם של פלג ויקטן. על פי לוח העמים הוא אביהם הקדמון של עמים רבים, בהם עם ישראל.

לפי הכתוב בספר בראשית (יא, 16-17), נולד לו פלג בהיותו בגיל 34 והוא חי עבר חי 464 שנה. לפי תרגום השבעים של בראשית עבר (הנקרא חבר) חי 404 שנה. לעבר היו בנים ובנות נוספים, מלבד פלג ויקטן.

ייחודו של עבר במקרא

שושלתו של עבר מוזכרת הן ברשימת הדורות משֵׁם ועד אליו המופיעה בבראשית י כא ואילך, והן ברשימת הדורות משם ועד אברהם המופיעה שם בפרק יא י ואילך. ברשימות אלו יוחד עבר במספר היבטים ביחס לשאר הדמויות המוזכרות בהן:
* עצם החזרה על שושלתו בשתי הרשימות, נראית כמדגישה את מקומו המיוחד של עבר בשושלות אלו.
* אבי-סבו, שֵׁם, נקרא על שמו: "וּלְשֵׁם יֻלַּד גַּם הוּא, אֲבִי כָּל בְּנֵי עֵבֶר". – ואין לקבל את הפירוש כי הכוונה לבני עבר הנהר, כי ביטוי זה טרם הוזכר במקרא עד כה.
* ברשימה הראשונה ישנו פירוט לא שגרתי של צאצאיו: "וּלְעֵבֶר יֻלַּד שְׁנֵי בָנִים שֵׁם הָאֶחָד פֶּלֶג כִּי בְיָמָיו נִפְלְגָה הָאָרֶץ וְשֵׁם אָחִיו יָקְטָן. וְיָקְטָן יָלַד אֶת אַלְמוֹדָד... כָּל אֵלֶּה בְּנֵי יָקְטָן" (שם פסוקים כ"ה-כ"ט).
* עבר חי 464 שנים, כאשר כל צאצאיו חיו בממוצע פחות ממחצית ממספר זה. בכך היה עבר האחרון בשלשלת הדורות מאדם הראשון שחי מעל 400 שנה. בתמונה משמאל ניתן לראות את ה"צל" שמטיל עבר על הדורות שאחריו.

ייחודו של עבר במסורת חז"ל
* על-פי בראשית רבה (לז ז) עבר היה נביא, שקרא לבנו פלג על שם פילוג האנושות, שאירע שנים רבות אחרי הולדתו.
* מדרשים רבים (בראשית רבה סג, תלמוד בבלי מסכת מגילה יז. ועוד) מזכירים את בית המדרש של שם ועבר, בה לימדו עבר, יחד עם שם אבי-סבו, את דרך ה'. ב"ישיבה" זו למדו האבות ובה "נטמן" יעקב במשך 14 שנה בדרכו לחרן.
* מדרש אחר (בתי מדרשות, צוואת נפתלי) גורס כי עבר סירב לקחת חלק בבניית מגדל בבל, ועל כן הוא וצאצאיו לא לקו בעונש על בניית המגדל, ושפתם לא נתבלבלה. עבר שימר את השפה המקורית, המכונה בפי הבלשנים השפה האדמית, שלימים נתקראה על שם עבר, והפכה לשפה העברית.
על-פי היבטים ייחודיים אלו הסיקו פרשנים שונים, כי עבר לא היה עוד חוליה "רגילה" בשושלת הדורות, אלא אביה של קבוצה אתנית בפני עצמה ("בני עבר"), הלא הם העברים.

ראו גם
* עברים

הערות שוליים



 


RC Cola או רויאל קראון קולה (Royal Crown Cola) הוא שמו של משקה קולה שהומצא בשנת 1905 בקולומבוס ג'ורג'יה על ידי רוקח בשם קלאוד האצ'ר.

היסטוריה
המשקה הראשון בסדרת הרויאל קראון היה צ'רו-קולה (Chero-Cola), שהוצא לשוק ב־1905, ולאחריו המשקאות רויאל קראון ג'ינגר אייל, רויאל קראון סטרוברי (תות שדה) ורויאל קראון רוטס בייר (בירה שחורה). ב־1934 הנוסחה של צ'רו-קולה שונתה והמשקה שווק כרויאל קראון קולה.

היחס הישראלי למשקה

בישראל המשקה מיוצר ומשווק על ידי חברת יפאורה תבורי מ-1995. על־פי נתוני חברת מחקר השוק נילסן מדצמבר 2004, RC קולה הוא המותג השני ברמת הפופולריות שלו בישראל, עם נתח שוק של 22.5% (נתוני למאי 2005), שני למותג קוקה-קולה (השולט על 61% מן השוק) ולפני המותגים פפסי קולה (11%) וקריסטל (5.5%).

קישורים חיצוניים
*

הערות שוליים



 





 
 
יפאורה-תבורי היא חברה העוסקת בייצור ובשיווק של משקאות קלים בישראל. 

יפאורה-תבורי נוסדה בעקבות מיזוג החברות יפאורה ותבורי ב-1990. המיזוג חיבר בין שתי חברות בתחום המשקאות הקלים: החברה המשפחתית "תבורי" מפרדס חנה, בעלת המותג "קריסטל", וחברת "יפאורה", בעלת המותג "מיץ פז", שנוסדה ברחובות ב-1933. כיום זו החברה השנייה בגודלה בישראל למשקאות קלים, אשר ממוצבת כשחקן דומיננטי בשוק המים המינרליים המבורקד (כלומר בבקבוקים ולא בכדים).

החברה מייצרת את המשקאות הבאים: 

* תפוזינה: המשקה מיוצר משנת 1994 ומתאפיין במספר טעמים ובהם: תות-בננה, אשכולית, לימונים, תות-תפוז, ענבים וכמובן תפוזים. בנוסף, למוצר שלושה טעמי דיאט: תפוזים, אשכוליות ולימונים. המשקה מכיל חתיכות פרי טבעי.
* דיאט-פרי
* ספרינג: סדרת משקאות קלים. למשקה מספר גרסאות, ביניהן: תפוזים, מנגו, אפרסק, פירות-טרופיים, אננס-מלון, אגס-סברס-קיווי, תמציות פטל-דובדבנים-חמוציות, אשכולית-אננס, אגסים, עגבניות, משמש, תות-פירות-יער, פסיפלורה-בננה, תפוחים ותות-בננה. המשקה נמכר בקרטונים ובבקבוקי פלסטיק (1.5 ליטר), כאשר לכל סוג-הטעמים הייחודיים לו. לאחרונה יצא "ספרינג-שייקר" – משקה פירות על בסיס חלב סויה. 
* מיץ פז
* RC קולה
* שוופס: המשקה הגיע לארץ בשנת 1967, והיה המותג הבינלאומי הראשון שהצליח להיכנס לשוק הישראלי. למשקה מספר טעמים ייחודים ובהם: ביטר-לימון, ג'ינג'ר אייל, טוניק ואשכולית. עד היום המשקה הוותיק נמכר, אם כי בהיקף מצומצם יותר.
* קריסטל: סדרת משקאות תוססים בטעמים שונים. בעבר ביצעה להקת הגשש החיוור פרסומת למוצר שעיקרה היה הסלוגן "החום בוטל, שותים קריסטל".

עד 2002 ייצרה החברה את המשקה טרופית.

חברת עין גדי מים מינרליים לייצור מים מינרליים נמצאת בבעלות משותפת של חברת יפאורה-תבורי וקיבוץ עין גדי.

קישורים חיצוניים
*


 


אבן חול היא סוג של סלע משקע אפיקלאסטי בעל גודל גרגיר בינוני.
תכונות
אבן החול שייכת לקבוצת הסלעים האפיקלאסטיים, כלומר סלעים שנוצרו לאחר שעברו את כל ארבעת שלבי יצירת סלע משקע: בלייה, הסעה, השקעה והתמצקות.
*גודל גרגיר - אבן החול שייכת לקבוצת הסלעים שבהן גודל הגרגיר בינוני (בין 2 מ"מ ל-1/16 מ"מ (כ-60 מיקרון)). הקרויים אַרניטים או פּסַמיטים  (arenites, psammite). מקור השם בלטינית אַרֶנָה (arena – חול, שם שניתן אחר כך ל"זירה" בשל החול שהיו זורים לפני קרבות הלודרים). נוהגים לחלק את הארניטים לחמש קבוצות גודל מ-2-1 מ"מ (ארניט גס), 1-½ מ"מ, ½-¼ מ"מ, ¼- ⅛ מ"מ, ו-⅛-1/16 מ"מ (ארניט דק).
*הרכב – אבן חול בנויה בעיקר מהמינרלים קוורץ פלדספט ומינרלי חרסית. עמידות המינרלים שהרכיבו את סלע המקורי שעבר את תהליך הבליה משתנה על פי שורת בואן ולכן חלקם נשמד וחלקם נותר, בעיקר קוורץ ממנו בנויות רוב אבני החול בעולם.
*צבע – צבעם של אבני החול משתנה בדומה לצבע החול בין אפור, צהוב, אדום ולבן. צבעי הסלע נובעים מכמויות זעירות של תחמוצות ברזל.
*גיל – ריכוז גדול יותר של קוורץ באבן מעיד על תהליכי בליה ממושכים ולכן על אבן חול "מבוגרת" יותר מבחינה גאולוגית. גיל הסלע מתבטא במרקם, הנובע מצורת הגבישים ומכמות החרסית המגבשת: מאבן חול לא מבוגרת – גבישים לא מעוגלים ומעט חרסית, עד אבן חול מבוגרת – גבישים מעוגלים בחרסית רבה.
אבן החול היא פריכה מאוד ולרוב מגיבה לשריטה בציפורן - רמת הקשיות שלה נמוכה.
אבן החול אינה מגיבה לחומצה מפני שהיא לא מכילה סידן.
אבן החול מגיבה למגנט מכיוון שהיא מכילה את המינרל קוורץ שמצופה במתכות שונות.\
מבנה אבן החול הוא שכבתי - הוא מורכב משכבות שונות של בליות שהובאו ע"י כוחות ההסעה, וכך באות בליה ועוד בליה שמצטברות ונערמות שכבה על גבי שכבה. כל שכבה מפעילה לחץ גדול על השכבה שמתחתיה. הלחץ, החום והלחות שבין הגרגירים גורמת לגרגירים להתלכד לכלל סלע.

סוגי אבן החול
על-פי הרכב
*אבן חול קוורצית - אבן חול זו מורכבת מלמעלה מ-70% קוורץ, ולכן נחשבת לאבן בהנחה שריכוז הקוורץ בסלע המקורי לא עלה על 20% (כמו למשל בגרניט), אזי ריכוז הקוורץ הגבוה באבן החול הקוורצית נובע מחוסר היציבות של המינרלים המקוריים (פלדספטים, אמפיבול, נציץ וכו'). אבן החול הנובית המצויה במכתשים  היא אבן חול קוורצית. הכורכר הוא סוג של אבן חול שנוצרה מהתאבנות חולות בעזרת רסס מי ים שהחדירו תמיסות גיר (פחמת הסידן) לחולות.
*גריווקה (greywacke) - אבן חול "לא מבוגרת" שנוצרה מהתפרקות של סלעים מותמרים שמקורם בסלעי יסוד פלוטוניים. הגריווקה מכילה כמויות שוות של קוורץ, פצלת השדה וחרסית, וגודל גרגרים משתנה (תכונה המכונה מיון רע). למרות שהגרגרים המרכיבים את הגריווקה עברו הסעה ארוכה מהסביבה בו התפרק הסלע המקורי ועד למקום בו נוצרה הגריווקה, הם מכילים עדיין מינרלים בלתי יציבים וצורת הגרגר היא זוויתית. כלומר, הגרגרים לא עברו תקיפה כימית ושחיקה מכנית בדרכם ומשערים שהסיבה לכך היא שהובלת הגרגרים נעשתה בידי זרמי העכירות (Turbidity currents) בים. שכבת  גריווקה עבה מצויה למשל בסמוך לניקוסיה בירת קפריסין ומקורה בהרי טורקיה.
*ארקוזה (arkose) - אבן חול "לא מבוגרת" שנוצרה מהתפרקות של סלעי יסוד חומציים (גרניט) ומאופיינת בכמות של מעל ל-25% פלדספטים וחרסיות. העובדה שהסלע מכיל כמות רבה של פלדספטים שהם מינרלים בלתי יציבים מעידה על כך שהסלע נוצר בתנאים בהם לא הייתה תקיפה כימית של הסלע, אם משום שהסלע נוצר באקלים קיצוני (צחיח או קטבי) או שהסלע כוסה מיד. חלק מאבני החול הנוביות בארץ מהוות דוגמה לארקוזה.

על-פי צבע
אבני חול שצבען נקבע באמצעות נוכחות של מינרלים "צובעים", לרוב מינרלי ברזל כגון המטיט, לימוניט, גתיט ואחרים:
*גרינסנד (greensand – "חול ירוק"), סוג של אבן חול שצבעה ירקרק בשל נוכחות גלאוקוניט.
*אבן חול נובית – אבן חול רבת גוונים, בדרך כלל נוטה לאדום.
*בראונסטון (Brownstone – "אבן חומה") – אבן בניין נפוצה באמריקה הצפונית.

היווצרות אבן החול
המנגנון העיקרי ביצירת אבן החול היא בהשקעה של גרגרים מתוך נוזל, בנהר, אגם או ים. הגרגרים עוברים תהליך של מילוט (Cementation) באמצעות תמיסות החודרות בין הגרגרים, מתגבשות וגורמות להתקשות. לדוגמה, תמיסות גיר (קרבונט) אחראיות על יצירת סלע הכורכר, תמיסות ברזליות (לימוניטיות) מלכדות את גרגרי הקוורץ של אבן החול הנובית ותמיסות צורניות אחראיות להיווצרות אבן החול המכונה קוורציט. הסביבה בה שוקעים הגרגרים קובעת את המאפיינים של אבן החול שתיווצר, כגון :"גודל הגרגיר", "הרכב" ו"מיון" ואת הגאומטריה של הסלע.

שימושים
אבני חול הן לרוב אבנים רכות יחסית וקל לעבדן ולכן הן בשימוש נפוץ כחומר בנייה וריצוף.

תצורות סלע שהן בעיקרן אבני חול מאפשרות חלחול של מים והן נקבוביות במידה המאפשרת אגירת מים ולכן הן מקור חשוב לאקוויפרים (אוצרי מים). אקוויפרים של סלעים בעלי גרגרים דקים כדוגמת אבן החול מותאמים יותר לסנן מזהמים שמקורם בפני השטח מאשר סלעים שנוצרו בהם סדקים מפעילות סייסמית כדוגמת סלעי גיר.






 
 
 


מפרשית או סירת מפרש היא סירה קטנה יחסית המשתמש בכוח הרוח על מנת לנוע. יריעת בד, הנקראת מפרש, מתוחה על תורן, משמשת לניצול כוח הרוח להנעת הסירה.

בימינו, משתמשים בסירת מפרש למטרות ספורט ימי, חינוך ימי וכתחביב.

בומצ'ק
בומצ'ק (שיבוש עברי של המונח "Boom Vang") הוא התקן בסירות מפרשים המשמש למתיחה כלפי מטה של המנור במפרשית. הבומצ'ק מאפשר לשייטים לשלוט בצורת המפרש כך שתתאים לתנאי הרוח. כמו כן, הוא מונע מהמפרש מלהתרומם ברוחות מלאות וגביות.

סוגי סירות
דגמים המשמשים לחינוך ימי
*קרוול
*סנונית
*לווייתנית
דגמים אולימפיים תחרותיים בייג'ינג 2008
*לייזר
*סטאר
*פין - Finn
*אינגלינג - Yngling
*יורופ - Europe
*קטמרן - טורנדו
*470
*גלשן רוח
*49er

דגמים בינלאומיים תחרותיים
*אופטימיסט
* 420
*29er
*זום 8
*הולנדי מעופף
*יורופ

אחר
* לייזר 16




הזביונה (באיטלקית: Zabaglione) הוא קינוח איטלקי, העשוי מחלמוני ביצים, סוכר, יין מתוק (בדרך כלל יין מרסלה) ולפעמים שמנת או ביצים שלמות. מקובל להכינו באמבט מרים, על מנת להימנע מהקשיה בטרם עת של החלמון. 

הזביונה היא רפרפת מאוד קלה, שמוקצפת לשם החדרת אוויר. הזביונה פופולרי גם בארגנטינה, שם הוא נקרא סמבשון.

מסורתית, הזביונה מוגש עם תאנים טריות, אך כיום  הוא משמש גם כבסיס לקינוחים רבים אחרים. 

מקורה של הזביונה מאזור רג'ו אמיליה באיטליה. על פי סיפור עממי, המאכל נקרא על שמו של מנהיג צבאי איטלקי, זבאן בז'ון, שנתן ללוחמיו לאכול את הזביונה כשלא נשאר שום דבר במטבח הצבאי. זבאן פקד על טבחו לקחת את כל מה שיש במטבח ולטרוף אותו ביחד וכך נוצרה הזביונה.

המצאת המתכון, מכל מקום, מיוחסת לשני שפים. ראשית, לברתולומאו סקאפי, שהיה טבח איטלקי מפורסם בתקופת הרנסאנס ובישל בין היתר לאפיפיור פיוס החמישי; אך גם לשף בחצרו של קרלו עמנואלה הראשון דוכס סבויה, במאה ה-18. 

קישורים חיצוניים
* דליה פן לרנר,, באתר ynet
*, באתר האיטלקי של ג'אקומו




לִינְץ' (מאנגלית: Lynch, Lynching) הוא הוצאה להורג של אדם בידי המון, ללא משפט, תוך לקיחת החוק לידיים, כאשר איננו מאיים על חייהם ואין במעשה אקט של הגנה עצמית.

מקור השם לינץ' איננו ידוע בוודאות, אולם ככל הנראה מקורו בשמו של ויליאם לינץ' מווירג'יניה שהורשה בשנת 1782 להעניש פושעים ללא הליך משפטי מוסדר. ייתכן שהמקור הוא משמו של צ'ארלס לינץ', אף הוא מוירג'יניה, שנהג להעניש ללא משפט פושעים ותומכי בריטים בתקופת מלחמת העצמאות של ארצות הברית.

גירסה נוספת למקור השם לינץ': ג'יימס לינץ' שהיה ראש העיר של גאלווי (Galway) אירלנד, בסוף המאה ה 15.
ג'יימס דן את בנו לתליה לאחר שהבן ביצע מעשה הונאה והרג אדם. ההמון מנע את ביצוע פסק הדין ולבסוף תלה ג'יימס לינץ' את בנו מחלון ביתו.

הבעיה העיקרית במעשה הלינץ' היא בנגיסה הבוטה בסמכות המדינה, בלקיחת החוק לידיים של האזרחים, שלא הוסמכו בידיה לשפוט, לגזור דינו של אדם ולא לבצע את הוצאתו להורג.

בעיה נוספת היא בעצם המעשה שנעשה לרוב מתוך התלהמות המונית מבלי שימוש בכלי בקרה ושיפוט ראויים והוגנים, שגורם לכך שהחשוד מוענש, לפני שהוא יכול לטעון לחפותו במערכת של משפט הוגן, שבה גם היה זוכה לרוב לעונש אחר מאשר מוות.

מלבד זאת עלולים מעשי לינץ' הדדיים לצאת מכלל שליטה, ולהביא את המדינה למצב של אנרכיה. לעתים מעשי לינץ' נוגדים את האינטרס הציבורי, כמו למשל בטייסי אויב, שהמדינה יכולה להפיק מהם מידע שיועיל לה במלחמה.

בארצות הברית

אלפי מעשי לינץ' בוצעו בארצות הברית, נגד אפרו אמריקנים בשנים 1960-1880. אך מעשי הלינץ' היו לא רק נגד אפרו אמריקנים אלא נגד מיעוטים נוספים. כך ב-1915  המון אנטישמי זועם באטלנטה ג'ורג'יה ביצע לינץ' בליאו פרנק, יהודי אמריקאי שהואשם ברצח נערה בת 13.

לינץ' בישראל
במהלך הסכסוך הישראלי ערבי אירעו מעשי לינץ' רבים, שבוצעו ברובם על ידי ערבים.

* במלחמות ישראל ידועים מקרים של לינץ' כאשר טייסים ישראלים צנחו בשטח אויב לאחר שמטוסם נפגע, ומקומיים הרגו אותם לפני שכוחות הצבא הצליחו להגיע אליהם.

* בין הפלסטינים לבין עצמם מקובל מאוד הלינץ' כאמצעי להענשת "משתפי פעולה". מקרה ראשוני מסוג זה אירע בכפר קבטיה ב-24 בפברואר 1988 עת המון פלסטיני זועם צר על ביתו של אחד ממשתפי הפעולה, ומשכלו הכדורים במחסניותיו של משתף הפעולה, נרצח האיש, הוצת, וגופתו נתלתה במרכז הכפר. מקרים דומים אירעו במהלך האינתיפדה הראשונה וגברו באופן ניכר במהלך האינתיפאדה השנייה - בה עשרות פלסטינים נהרגו בלינץ' בחשד לשיתוף פעולה. ארגון הטרור גדודי חללי אל-אקצא לקח אחריות על רבים ממעשי הלינץ'.

* ב-20 בספטמבר 1990 בוצע לינץ' בחייל צה"ל, אשר תעה עם מכוניתו והגיע למחנה הפליטים אל בורייג' ברצועת עזה. ההמון רצח את פומרנץ, ושרף את גופתו בתוך מכוניתו.

* ב-2 במרץ 1993 בוצע לינץ' באזרח, חשב חברת דלק שנסע לרפיח לבקר עובד. ויסבורד נסקל באבנים על ידי ההמון ונורה למוות. 

* ב-12 במאי 1992 הגנה בגופה אישה חרדית בשם בלה פרוינד על חייו של מחבל שדקר שני נערים יהודים בירושלים מפני המון ישראלי זועם שביקש לבצע בו לינץ'. פרוינד הגנה עליו במשך למעלה מ-20 דקות, תוך שההמון מכה גם אותה, עד להגעת המשטרה למקום.

* מעשה הלינץ' ברמאללה (12 באוקטובר 2000) זכה לפרסום גדול בעולם כולו, בשל צוות הצילום האיטלקי שצילם את האירוע. באירוע זה הוכו למוות בתחנת משטרה שני חיילים ישראלים שתעו בדרכם ונכנסו לרמאללה, גופותיהם נזרקו מחלון תחנת המשטרה לידי ההמון שהמשיך להתעלל בהן.

* ב-4 באוגוסט 2005 ביצע המחבל היהודי עדן נתן-זדה פיגוע ירי בתוך אוטובוס בקו 165 בשפרעם, הרג ארבעה מהנוסעים ופצע תשעה. תושבים זועמים בשפרעם חדרו לאוטובוס וביצעו במחבל לינץ' לאחר שנכבל באזיקים ולא היווה סכנה. רק לאחר כארבע שעות הצליחה המשטרה לפנות את גופתו ולחלצה מהמקום.

בעולם

ב-20 באוקטובר 2011 נרצח מועמר קדאפי, שליטה לשעבר של לוב, בלינץ', אחרי שנתפס על ידי המורדים.

ראו גם
* פשע שנאה

קישורים חיצוניים

 באתר Legend Quest (באנגלית)

הערות שוליים



גיים בוי או גיימבוי (באנגלית: Game Boy) הוא שמה של סדרת קונסולת משחקים ניידות, מבית חברת נינטנדו היפנית. זוהי אחת ממערכות המשחק הנמכרות ביותר בכל הזמנים. נכון לספטמבר 2011, נמכרו ברחבי העולם למעלה מ-200 מיליון מכשירי גיים בוי, על דגמיו השונים.

היסטוריה
מכשיר הגיים בוי הראשון יצא לשוק בשנת 1989. המכשיר היה פרי תכנונו של עובד חברת נינטנדו ביפן בשם גוּנְפֶּיי יוֹקויוֹ. יוקיו סבר שעל מנת שהקונסולה תהיה מוצלחת, על המערכת להיות קטנה, קלה, זולה ויציבה.

מאז פותחו גרסאות שונות של הגיים בוי, כדוגמת Game Boy Color ו-Game Boy Advance, וקונסולות הגיים בוי ממשיכות לשמור על פופולריות בקרב קהל הגיימרים.

לכבוד חגיגות יום השנה ה-15 לגיים בוי, בשנת 2004, הפיצה נינטנדו את סדרת המשחקים הקלאסיים של קונסולת המגאסון ומהדורת NES צבעונית ל-Game Boy Advance SP.

גרסאות הגיים בוי
Game Boy

הגיים בוי המקורי יצא לשוק ב-21 באפריל 1989 ביפן ובאוגוסט של אותה שנה בארצות הברית. המכשיר מבוסס על מעבד Z80. הוא בעל מסך LCD רפלקטיבי בצבעים שחור וירוק, פד חצים בעל שמונה כיוונים, שני כפתורי פעולה ושני כפתורי Start (התחל) ו-Select (בחר). המשחקים שיועדו למכשיר היו משחקים בעלי מדיה המבוססת ROM, שאוחסנו ביחידות פלסטיק קטנות בשם Cartridges (מחסניות), אשר ניקראות בקיצור GamePaks או Carts.

המשחק הראשון שגרם להצלחתו של הגיים בוי היה משחק הטטריס. המשחק היה פופולרי מאוד והגיים בוי איפשר לשחק בו בכל מקום. הטטריס הגיע במארז של הגיים בוי וכך הרחיב את טווח התפוצה שלו; ילדים ומבוגרים קנו את הגיים בוי במטרה לשחק טטריס.

הגיים בוי היא הקונסולה הראשונה המבוססת על מחסניות שתמכה ביותר מארבעה שחקנים בו זמנית. למעשה, נראה שהיא תמכה ב-16 שחקנים בו זמנית, אך האפשרות הזאת היית קיימת רק במשחק Faceball 2000.

Play It Loud!

בשנת 1995, נינטנדו שיחררה סדרה חדשה בשם Play it Loud! (בעברית:המשחק הזה רועש!), אשר דמתה לגיים בוי המקורי מלבד המכשיר עצמו שהיה צבעוני. מלבד שינוי הצבע, המכשיר נשאר בדיוק אותו דבר, כולל המסך החד-צבעי. הסדרה השפיעה על שאר הקונסולות הניידות של נינטנדו; סדרת הגיים בוי וה-Nintendo DS, אשר כללו גרסאות בצבעים שונים. סדרת ה-Play it Loud! כללה את הצבעים אדום, ירוק, שחור, כחול, צהוב, לבן וחסר צבע. גרסה מוגבלת ונדירה של ה-Play it Loud! הייתה גרסה בעלת סמל של מנצ'סטר יונייטד, בצבע אדום אשר שוחררה בממלכה המאוחדת.

Game Boy Pocket
בשנת 1996 יצא ה-Game Boy Pocket לשוק. זו הייתה גרסה ניידת הפועלת על סוללות המספיקות לכ10 שעות משחק (לעומת 35 שעות של הגרסאות הגדולות). ניתן היה לחבר Game Boy Pocket לשאר סוגי ה-Game Boy בעזרת מתאם מיוחד ובפעם הראשונה בסדרה המסך הציג צבעי שחור-לבן, ולא שחור-ירוק. הגרסה הראשונה יצאה בצבע כסוף ולמכשיר לא הייתה מנורת LED אשר הציגה חיווי של רמת הסוללה אך בגרסאות הבאות של המכשיר, שהיו גם בצבעים שונים, היא נוספה.

Game Boy Light
בשנת 1998 שחררה נינטנדו את קונסולת ה-Game Boy Light אבל רק ביפן, אשר הייתה במקצת יותר גדולה מה-Game Boy Pocket. הקונסולה כללה 2 סוללות AA.
בניגוד לקונסולות הקודמות, הקונסולה נמכרה רק בשני צבעים, זהב וכסף.

Game Boy Color

ה-Game Boy Color (בקיצור: GBC) יצא לשוק ב-21 באוקטובר 1998 ביפן. בנובמבר של אותה שנה יצא המכשיר לשוק בארצות הברית. הוא בעל מסך צבעוני וגדול במעט מה-Game Boy Pocket, אך עדיין קטן יותר מה-Game Boy המקורי. למעשה, מסכו של המכשיר קטן יותר מכל שאר הסדרה, מלבד ה-Game Boy Micro.

אף על פי שמהירות המעבד וכמות הזיכרון הוכפלו, השווה ה-Game Boy Color למשחקי מגאסון ישנים בעלי 8 סיביות. למכשיר אף הייתה היכולת להתממשק למכשירים אחרים בעזרת אינפרה אדום, אך היכולת הזו יושמה במספר מועט של משחקים.
 
המכשיר תמך בתאימות לאחור (כלומר הוא יכול לקרוא משחקים ישנים יותר בסדרה שלא יועדו לו) והשפיע גם על הבאים אחריו בסדרה. בכך נוצר הגיוון הרחב במשחקים. משחקי Game Boy שנקראו על שמו מופיעים בגווני צבע.

המשחק האחרון למכשיר שוחרר בנובמבר 2002 בארצות הברית (הארי פוטר וחדר הסודות), ובינואר 2003 באירופה. המשחק התבסס על הספר של ג'י. קיי. רולינג, ועל סרטו של הבמאי הידוע כריס קולומבוס.
המשחק הופץ על ידי בית-התוכנה המפורסם EA

Game Boy Advance

ב-11 ביוני 2001, הוציאה נינטנדו שדרוג לסדרת הגיים בוי בדמות המכשיר Game Boy Advance. ה-Game Boy Advance (או בקיצור: GBA) . המכשיר כלל מעבד מסוג RAM בעל 32 סיביות שפעל במהירות של 16.8 מגה-הרץ (בניגוד לגרסה הקודמת שפעלה במהירות 8.4 מגה הרץ). המעבד החדש תמך בתאימות לאחור שאפשרה הפעלת משחקים ישנים יותר אך הוא היה בעל מסך רחב יותר ורזולוציה גבוהה יותר. למכשיר החדש הוספו שני כפתורים: R ו-L (ימין ושמאל). הוא קושר ל-SNES, והציג את כוחו בעזרת כותרים ל-SNES כמו Super Mario World ו-Yoshi's Island.

בעת פיתוחו, כונה מיזם פיתוח המכשיר "פרויקט אטלנטיס", והקונסולות שהוצגו למפתחים היו בעלי מסך בהיר יותר. בעקבות כך נוצרה בעיה חמורה במשחקים הראשונים בסדרה שהיו כהים יותר והקשו על המשתמשים במכשיר.

Game Boy Advance SP

ה-Game Boy Advance SP, יצא לשוק ב-2003 כשדרוג ל-Game Boy Advance במחיר של 99$ ומאוחר יותר הוזל מספר פעמים.

הגיים בוי אדוונס אס-פי (ה-"SP" מציין "Special") כלל עיצוב חדש, נוח וקטן בעל מסך נפתח, תאורה פנימית הניתנת לכיבוי, וסוללה נטענת. בגרסה זו אמנם בוטל החיבור הרגיל לאוזניות, אך ניתן להשתמש באוזניות מיוחדות שיצאו למכשיר ושאותן צריך לקנות בנפרד. בכמה אזורים בעולם ניתן היה להחליף דרך חברת נינטנדו בהצעה מיוחדת ומוגבלת את מכשרי ה-Game Boy Advance לקבל מכשיר Game Boy Advance SP, בתוספת  הפרש המחיר. בספטמבר 2005, שיחררה נינטנדו בצפון אמריקה גרסה חדשה של המכשיר בעלת תאורה פנימית משופרת: במכשיר החדש הייתה תאורה "אחורית", בעוד שבקודמו היית תאורה "חזיתית". בנוסף על קופסאת הגיים בוי כתוב "Now with a BRIGHTER backlit screen!" ("עכשיו עם מסך בהיר יותר!").

על פי הערכות נמכרו כ-76 מיליון יחידות של ה-Game Boy Advance ועל פי חברת נינטנדו, כ-40 מיליון יחידות של המכשיר נמכרו עד ל-30 בספטמבר 2006.

Game Boy Micro

המכשיר השלישי המבוסס על Game Boy Advance הוא ה-Game Boy Micro. המכשיר הוא בגובה 5 סנטימטר (כשני אינץ' וברוחב עשרה סנטימטר (כארבעה אינץ'). משקלו היה רק כ-86 גרם (2.8 אונקיות). זהו מכשיר הגיים בוי בעל הממדים הקטנים ביותר שנוצר וגודלו הוא בערך כגודלו של פד השליטה של המגאסון. מסכו היה קטן במעט ממסכיהם של ה-Game Boy Advance וה-Game Boy Advance SP, אך היה בעל חדות ותאורה פנימית משופרת הניתנת לבחירה מבין כמה סוגים. ה-Game Boy Micro לא תמך בתאימות לאחור והוא יכל להפעיל רק משחקים שנכתבו ל-Game Boy Advance.

קונסולות ניידות אחרות של ניטנדו
קיימות קונסולות ניידות מבית נינטנדו אשר אינן מסדרת הגיים בוי, אך הם בעלי תכונות שעושות אותן דומות.
Game & Watch

סדרת קונסולות Game and Watch (בעברית: שחק וצפה) היא סדרה של 49 משחקים אלקטרוניים ניידים אשר עוצבו על ידי גונפיי יוקיו ויוצרו על ידי נינטנדו בין השנים 1980 ל-1991, כל מכשיר כלל משחק בודד במסך LCD ושעון שצלצל כשנגמר הזמן. כל קונסולה היא קטנה ובעלת סידור מקשים פשוט. לרובם יש פד חצים המורכב ממקשים  מציינים "למעלה", "למטה", "שמאלה" ו"ימינה" ואשר לרוב נמצאים בצד ימין של המכשיר. חלק מהמכשירים יוצרו עם שני מסכים, שמאלי וימני, או עליון ותחתון, בדומה לנינטנדו DS.

מכשירים אלו, שהיו  מאוד פופולרים בזמנם, נחשבים ל"אבות הקדמונים" של הגיים בוי. חברות צעצועים חיקו את המכשירים ונינטנדו הפסיקה ליצרם ועברה לייצור של מכשירי גיים בוי.

Nintendo DS

ה-Nintendo DS שוחרר לקראת סוף שנת 2004. המכשיר כלל שני מסכי LCD, אשר אחד מהם הוא מסך מגע. בנוסף המכשיר כלל מיקרופון ויכולת לחיבור אל-חוטי (Wi-Fi) אך הוסר החיבור לכבל ועל כן לא ניתן לשחק במשחקים מרובי משתתפים במכשיר ביחד עם מכשירים מדור קודם. הטכנולוגיה של הנינטדנדו DS דומה לזו של ה-Nintendo 64.

נינטנדו הודיעה בצורה רשמית כי ה-Nintendo DS איננו חלק מסדרת הגיים בוי אלא סוג חדש ושלישי של משחקי הקונסולה (הסוג הראשון הוא קונסולות הביתית, כמו ה-Wii, והסוג השני הוא וסדרת הגיים בוי). למרות זאת, מאז צאתו של הנינטנדו DS לא יצא לאור מכשיר גיים בוי בעל טכנולוגיה חדשה יותר מאז ה-Game Boy Advance בשנת 2001 ונראה כי לנינטנדו אין סיבה לפתח את הגיים בוי כשמכירות ה-Nintendo DS מצליחות יותר. באופן זה ניתן לראות שה-DS החליף את סדרת הגיים בוי אך למרות זאת הוא אינו תומך לאחור בכל סוגי הגיים בוי אלא רק במשחקי Game Boy Advance. 

לסדרה יצאו גרסאות נוספות, ה-DS Lite, ה-DSi וה DSi XL.

אביזרים נלווים

לגיים בוי, כמו להרבה קונסולות, קיימים אביזרים נלווים, חלקם רשמיים וחלקם של צד- שלישי.

מחסניות

משחקי ה-Game Boy לדורותיו מאוחסנים בתוך מחסנית (אשר נקראת רשמית "Game Pak"). כל המחסניות, מלבד זו של ה-Game Boy Advance וה-Nintendo DS, הן בעלות רוחב של 5.8 סנטימטר וגובה של 6.5 סנטימטר. כדי לטעון משחק לקונסולה, מוכנסת המחסנית לתוך תא המחסניות במכשיר והדלקתו מאפשרת את טעינת המשחק. בחלק מהמחסניות קיימת סוללה קטנה או זיכרון הבזק, אשר מאפשרים לשמור נתונים גם לאחר כיבוי המכשיר. 
כעקרון, לא ניתן להסיר את המחסנית בזמן שהמכשיר דלוק ועל כן, בגיים בוי המקורי עוצב מתג הכיבוי כך שלא ניתן להסירה כל עוד המכשיר דלוק. 

המחסניות המיועדות ל-Game Boy Color (כלומר לא מיועדות לגיים בוי המקורי) הן בעלות צד עליון רחב יותר על מנת לא לאפשר להכניסם לגיים בוי המקורי. 

קיימות ארבע סוגי מחסניות בסיסיות (הסוגים לא כוללים גרסאות מיוחדות):

* מחסנית אפורה מתאימה לכל סוגי הגיים בוי, מלבד ה-Game Boy Micro. כל מחסניות משחק הגיים בוי המקורי הן בעלות צבע זה. מחסניות הגיים בוי המקורי מציגות את משחקיהן בגוון צבעים שנקבע מראש (בדרך כלל שחור ולבן או שחור וירוק כמו במכשיר המקורי), אך כשמציגים אותן עם Game Boy Color או גרסאות מאוחרות יותר, ניתן לבחור את גוון הצבעים על ידי שילוב מקשים מיוחד במסך הפתיחה.  

* מחסניות שחורות מתאימות לכל סוגי הגיים בוי מלבד ה-Game Boy Micro. המשחקים במחסניות אלו תוכנתו בצבעים וכשמשתמשים בהם בגיים בוי המקורי, ב-Game Boy Pocket או ב-Game Boy Light, הגרפיקה מופיעה בשחור ולבן. חלק מהמשחקים שוחררו מחדש בגרסה צבעונית למחסניות האפורות עם תוכן נוסף. רבע ממשחקי ה-Game Boy Color היו במחסניות שחורות.

* מחסניות בהירות מתאימות לכל מכשירי הגיים בוי ששוחררו מאז ה-Game Boy Color מלבד ה-Game Boy Micro. רוב משחקי ה-Game Boy Color הם בעלי מחסניות בהירות.  	המחסניות המיועדות ל-Game Boy Color (כלומר לא מיועדות לגיים בוי המקורי) הן בעלות צד עליון רחב יותר על מנת לא לאפשר להכניסם לגיים בוי המקורי.

* מחסניות מתקדמות הן מחסניות הקטנות בערך בחצי מהגודל המקורי, ומתאימות לגרסאות ה-Game Boy Advance. חלק מהמחסניות צבעוניות על מנת לסמל את המשחק (בדרך כלל סדרת משחקי פוקימון). המחסניות גם מתאימות ל-Nintendo DS.

ראו גם
*וואנדרסוואן
*באבל בובל

קישורים חיצוניים

*
* - אתר על הגיים בוי.
*
*


 
 

קנולי הוא מאפה איטלקי המורכב מבצק פסטה דמוי צינור הממולא במילוי מתוק, לרוב מגבינת ריקוטה, וניל, שוקולד או שוקולד צ'יפס. 

הקנולי, כקינוחים רבים אחרים, הומצא בסיציליה לפני מאות שנים. את הקנולי ניתן למצוא במאפיות ובמסעדות המובחרות באיטליה והוא מאכל בלתי נפרד מן המטבח הסיציליאני. 

המילה קנולי היא צורת הרבים של המילה קנולו שפירושה המילולי הוא צינור קטן. 

איזכורים תרבותיים
בסצנה מפורסמת בסרט "הסנדק" משנת 1972 אומר פיטר קלמנצה לרוקו למפונה, לאחר שהשני רצח את פולי: "תשאיר את הרובה, תיקח את הקנולי", משפט המעיד על פופולריות המאכל בקרב מהגרים איטלקיים בארצות הברית.

בסרט "הסנדק חלק שלישי" קוני קורלאונה מרעיל את דון אלפונסו באמצעות קנולי מורעלים.

בהתאם לקישור תרבות זה, בין הקנולי למהגרים איטלקיים בארצות הברית, ולמאפיה גם בסדרה "הסופרנוס" של רשת HBO נוהגות הדמויות להעניק במתנה קנולי.




המטיט הוא מינרל של ברזל שנוסחתו Fe_2_O_3_, לעתים הוא מכיל טיטניום וכשמעוצב כתכשיט מכונה "יהלום שחור".

המטיט הוא מינרל מאוד נפוץ, צבעו משתנה ויכול להיות שחור, כסוף-אפור, חום או אדום. המטיט הוא המחצב העיקרי של ברזל ומופיע במגוון צורות, כמו אבן-דם, טיטנו-המטיט, ורד הברזל ועוד. כל צורות ההמטיט מתכסות בפסי חלודה.

מרבצים של המטיט אפור נמצאים לעתים קרובות במקומות שבהם עמדו מים. המטיט יכול לשקוע במים ולהצטבר בשכבה בתחתית האגם, מעיין או כל מקום מים אחר. כמו כן, יכול ההמטיט להיווצר כתוצאה מפעילות געשית. גרגרים גבישיים של המטיט בקוטר הקטן מ-4 מיקרומטר יכולים להיווצר בתהליכים באדמה.

מקור השם המטיט נגזר מהמילה היוונית "הַימַה" שפירושה דם, מכיוון שהמטיט יכול להיות אדום. מילה נוספת שנגזרת ממילה יוונית זו, היא המוגלובין. צבעו של ההמטיט משמש כפיגמנט.

המקורות העיקריים להמטיט באיכות טובה הם בריטניה, מקסיקו, ברזיל, אוסטרליה וקנדה.

המטיט במאדים

ב-2004 נאס"א מצאה חלקיקי המטיט במאדים בעזרת רכב השטח "אופרטוניטי". קוטר החלקיקים לא עלה על כמה מילימטרים. חוקרי נאס"א האמינו שההמטיט נוצר בנוכחות מים לפני מיליוני שנים כשמאדים היה מכוסה באוקיינוסים.

קישורים חיצוניים

*




דונאטיין אלפונס פרנסואה דה סאד (בצרפתית: Donatien Alphonse François de Sade), הידוע כ"המרקיז דה-סאד" (2 ביוני 1740 - 2 בדצמבר 1814), היה אציל צרפתי וסופר שכתב בעיקר פילוסופיה פורנוגרפית אלימה. את רוב כתיבתו עשה בעודו בכלא. שמו הוא מקור המילה סאדיזם.

שנות חייו המוקדמות
דה סאד נולד ב־Condé palace שבפריז לאביו היה הרוזן דה סאד, ולאמו מארי אלינור מאייה דה כארמן (Marie Elénore Maillé de Carman). דה סאד חונך על ידי דודו. כשהתבגר, פנה לקריירה צבאית והשתתף במלחמת שבע השנים. ב־1763 נישא לרֵנֵה-פְּ‏לאז'י דֵה מוֹ‏נטְרֵיי, בתו של שופט עשיר. לזוג נולדו שלושה ילדים. כשאביו מת,  בינואר 1767 הוא קיבל את התואר "הרוזן דה סאד" אך לעולם לא הציג את עצמו כך, אלא כמרקיז דה סאד.

שערוריות ומאסרים
זמן קצר לאחר החתונה, החל לחיות חיים ליברטיניים, מלאי פרשיות שערוריתיות, ומקרים חוזרים ונשנים של התעללות בפרוצות ובמשרתיו, משני המינים, מאוחר יותר גם בעידוד אשתו. הוא ניהל רומן עם אחות אשתו. ישב בסדרת מאסרים. קיבל גזר דין מוות ב־1772 אך קיבל חנינה. ב־1777 נאסר שוב בכלא וינסֵן (Vincennes), שם הוא פגש באסיר אונורֵה מיראבו (Honoré Mirabeau) שכתב גם הוא תכנים אירוטיים. למרות זאת שניהם תיעבו זה את זה. ב־1784, אחרי ניסיון בריחה כושל, הועבר דה סאד לבסטיליה שבפריז.

ב־2 ביולי 1789, צרח מתא כלאו אל ההמון בחוץ כי "הם רוצחים כאן את האסירים!" וגרם למהומה קלה. יומיים לאחר מכן הועבר למוסד לחולי נפש בשרנטון (Charenton-Saint-Maurice), (כיום סן-מוריס). שליד פריז.  הוא שוחרר משרנטון ב־1790 ואשתו קיבלה גט זמן קצר לאחר מכן.

כתביו של סאד

הרבה מעבודתו עשה סאד בבסטיליה ובמוסד לחולי נפש בשרנטון. בעודו בחיים,זכו כתביו להצלחה. ב־1782 הוא סיים את "דיאלוג בין כומר ושכיב מרע" שבו ביטא את האתאיזם בכך שרעיונותיו הליברטיניים שכנעו את הכומר. הנובלה "120 הימים של סדום" נכתבה ב־1785 ותיארה מגוון רחב של סטיות מיניות שבוצעו על ידי קבוצה של בני נוער משועבדים. ב־1787 כתב את "ייסוריה של המידה הטובה", גרסה מוקדמת ל"ז'וסטין" שפורסמה ב־1791. היא מתארת את תלאותיה של נערה שמאמינה בטובו של אלוהים למרות ההוכחות הסותרות. המשך הנובלה, "ז'ולייט" (1798), מתארת את הרפתקאותיה של אחותה של ז'וסטין. ז'ולייט בוחרת לדחות את חינוך הכנסייה ומאמצת את הפילוסופיה ההדוניסטית. ב"אלין ווולקור" (Aline and Valcour) (1795) הוא מציג ממלכה אפריקנית ברוטאלית כנגד אי אוטופי נוסח גן-עדן. עבודותיו הנוספות הן Flourvil et Courval ו"פשעי האהבה" (Les Crimes de l'amour) (1800). כמו כן כתב מספר מחזות.

יצירתו של סאד, הנחשבת כתרומה הגדולה ביותר לאמנות היא "הפילוסופיה של חדר המיטה". המחזה תמציתי, שנון ומושך ובו דמויות סאד-יות המיושמות באפקטיביות רבה.

בעבודותיו של דה סאד מקרי אונס ומעשי סטיות מינית המתוארים בדקדקנות, שרבים מהם כוללים אלימות שעוברת את גבולות האפשרי. הליברטיניות של סאד ותיאוריו הסוטים ביותר מתרכזים יותר בפילוסופיה הראציונליסטית שמאחורי המעשים, יותר מאשר במעשים עצמם.

בחזרה לחופשי
במשך היותו חופשי (1790 ואילך), הוא פגש את Marie-Constance Quesnet, שחקנית ואם במשפחה חד-הורית ממעמד הפועלים; הם ישארו יחד עד סוף חייו. הוא הסתדר במצב הפוליטי החדש ואף השיג מספר משרות ציבוריות למרות שושלתו האצילית. הוא אף נבחר לוועדה הלאומית, שם ייצג את השמאל הקיצוני.

לאחר מכן הואשם במתינות ("moderatism"), נאסר למשך יותר משנה, ובקושי חמק מהגיליוטינה. פרשה זו חיזקה את השנאה שלו לטירניות ובעיקר לגזר-דין מוות. על הרקע הזה כתב את העלון "צרפתים! עוד מאמץ נוסף אם תרצו להיות רפובליקנים!" שבו דיבר זכות על צורה אוטופית של סוציאליזם. שם טען כי חוקים נגד גניבות הם מגוחכים: הם מגינים על הגנבים המקוריים - העשירים - במקום על העניים שלא נותר להם דבר אלא לגנוב. הוא גם טען כי למדינה אין זכות להוציא את הרצח מחוץ לחוק, כל עוד היא מוציאה להורג אסירים או יוצאת למלחמה.

מאסר נוסף בשרנטון
ב־1801 ציווה נפוליאון לאסור את המחבר האנונימי של "ז'וסטין" ללא משפט. דה סאד נעצר במבצר Bicetre. בזכות התערבות משפחתו, הוכרז כחולה נפש ב־1803 והועבר שוב לשרנטון. הותר לקונסטנס, אשתו, לגור איתו שם. מנהל המוסד הליברלי, האב דה קוּ‏למִייֵה, איפשר לו להעמיד מספר ממחזותיו בהשתתפות אסירים נוספים, כדי שיוצגו בפני הקהל הפריזאי.

דה סאד החל בשרנטון רומן עם ילדה בת 14, מדלן לֵקלֵרְק. רומן זה נמשך כ־4 שנים, עד מותו של סאד בשרנטון ב־1814. בנו הבכור שרף את כל כתביו שלא פורסמו; זה כלל את החיבור רחב היריעה "ימי פְלורבֵּ‏ל". דה סאד נקבר בשרנטון; גולגלתו הוצאה לאחר מכן מהקבר עבור חקירה מדעית מפוקפקת, ובהתאם לבקשתו נמחה כל סימן לקברו.

הערכה
סימון דה בובואר וסופרים נוספים ניסו כעבור זמן-מה לאתר סימנים של פילוסופיית חופש קיצונית בכתביו של סאד, שקדמו את האקזיסטנציאליזם בכ־150 שנה. הסוריאליסטים העריצו אותו וראו בו את מבשרם וגיום אפולינר קרא לו "הנפש החופשיה ביותר עד היום".

מכתביו בעברית
*ז'וסטין או ייסוריה של המידה הטובה, מצרפתית: מיכה פרנקל, הוצאת בבל
*פשעי האהבה, מצרפתית: נועם ברוך, הוצאת בבל

קישורים חיצוניים

 (אנגלית) 
*כתבי דה-סאד (בוויקיספר בצרפתית)
 (בצרפתית)


בתואל הארמי, דמות מקראית, בנו הצעיר של נחור  אחי אברהם ושל מילכה ואביהם של לבן הארמי ורבקה אשת יצחק.
אחיו מנחור ומילכה: עוץ בוז קמואל כשד חזו פלדש ידלף.
 מילכה היא גם אימו וגם בת דודתו, כמו כן סבא של נחור (תרח) הוא גם סבא של אימו.

הזכרתו בתורה

בבראשית, כ"ב כתוב:
"כ  וַיְהִי אַחֲרֵי הַדְּבָרִים הָאֵלֶּה וַיֻּגַּד לְאַבְרָהָם לֵאמר הִנֵּה יָלְדָה מִלְכָּה גַם-הִוא בָּנִים לְנָחוֹר  אָחִיךָ:  כא   אֶת - עוּץ  בְּכרוֹ וְאֶת-בּוּז אָחִיו וְאֶת-קְמוּאֵל אֲבִי אֲרָם:  כב  וְאֶת-  כֶּשֶׂד וְאֶת-חֲזוֹ וְאֶת-פִּלְדָּשׁ וְאֶת-יִדְלָף וְאֵת בְּתוּאֵל:"

מותו על פי הדרש
הילקוט שמעוני מביא דעה מעניינית על דרך מיתתו וסיבת מיתתו של בתואל:"נתקבצו להרוג לאליעזר וראו שהיה נוטל ב' גמלים בב' ידיו ומעבירן את הנחל כיון שראו כן אמרו אין אנו יכולין להרגו והניחו קערה לפניו וסם המות בתוכה ובזכות אברהם נתחלפה הקערה ואכל בתואל ממנה ומת. ואין ויושם אלא לשון סם. ומפני מה מת בתואל שהוא היה מלך בארם נהרים וכל בתולה שתנשא בועל אותה לילה ראשונה ואחר כך חוזרת לבעלה נתקבצו כל השרים ואמרו אם הוא עושה לבתו כשם שעשה לבנותינו מוטב ואם לאו אנו הורגים אותו ואת בתו לפיכך מת כדי שינצל אליעזר ורבקה."
הוא מפרש את הפסוק: "וַיּוּשָׂם  לְפָנָיו" שכאילו נאמר "ושמו לפניו סם המוות".


לבן הארמי הוא דמות מקראית, המתואר במקרא כבנו של בתואל בן נחור, אחיה של רבקה ואביהן של רחל ולאה, נשות יעקב. בספר בראשית (פרק כ"ד), מוזכר שאברהם שלח את אליעזר עבדו לחפש אשה ליצחק. אליעזר מצא את רבקה ובא בדין ודברים עם בתואל ולבן. בתחילה אמרו: , אך לאחר מכן נאמר שאחיה ואמה אמרו: , אולם בתואל לא מוזכר יותר בתור דמות פעילה שם.

כאשר השיג יעקב את הברכה של עשו, רצה עשו להורגו, והוא ברח בעצת אמו אל פדן ארם ללבן אחיה. לבן רימה אותו בעבודתו ובבנותיו, בספר בראשית מתואר לבן כנוכל ורודף בצע המוכן לכל מעשה רמיה. הוא מבטיח להשיא את רחל בתו ליעקב בתנאי שירעה את צאנו במשך שבע שנים. יעקב, שמודע לחוסר היושר של דודו ולאפשרות שינסה לרמותו, מדגיש כי יעבוד רק עבור "רחל בתך הקטנה", אך למרות הסימנים המפורטים, רימה אותו לבן והשיא לו את לאה במקום רחל. בתואנה כי "לא יעשה כן במקומותינו לתת הצעירה לפני הבכירה" אילץ לבן את יעקב לעבוד שבע שנים נוספות עבור רחל. ובסוף נשא יעקב גם את רחל וגם את לאה. אחרי שנולדו לו 11 ילדיו בחרן, ואחרי שהסתכסך עם לבן, ברח מלבן (במצוות אלוהים). לבן רדף אחריו ואחרי התרפים שרחל גנבה ממנו, רב עם יעקב, אך לא מצא את התרפים. לאחר דין ודברים עם יעקב אבינו, כרתו שניהם ברית, ולבן חזר אל ביתו.

לבן במסורת חז"ל
ללבן הארמי תדמית שלילית בספרות המדרש. לבן מזוהה בתלמוד הבבלי במסכת סנהדרין עם בעור אביו של בלעם ועם כושן רשעתיים. רבי יהושע בן לוי מזהה את לבן עם קמואל (בן נחור ואבי ארם), כמי שקם נגד האל. השם לבן מתפרש כמרושע ו"ארמי" מתפרש כאנגרמה של "רמאי". במסורת היהודית שמור ללבן מקום של 'כבוד' כנוכל האולטימטיבי, ואף שמו נדרש בהיפוך אותיות, לבן = נבל.
בהגדה של פסח אף נכתב כי חטאיו של לבן כבדים מאלה של פרעה: 

קישורים חיצוניים
* 




קריאייטור (Kreator) היא להקת ת'רש מטאל גרמנית שהוקמה בשנות ה-80 של המאה ה-20. הלהקה נחשבת לאחת מהחלוצות בתחום, אשר הגדירו את הסגנון, ולאחת משלוש צלעות "המשולש הקדוש של הת'רש הגרמני", ביחד עם דסטרקשן וסודום. הלהקה קמה בשנות השמונים המוקדמות תחת השם "טורמנטור" (Tormentor).

קריאייטור מונהגת על ידי הגיטריסט, הזמר, המשורר והמלחין מילה פטרוזה, והתפרסמה במשך השנים כלהקה קיצונית, המנגנת מוזיקה כבדה וברוטאלית, ואשר שיריה ספוגים בזעם ובאידאולוגיה.

מוזיקה
ת'רש מטאל הינו אחד הסגנונות הקיצוניים ביותר במטאל, וקריאייטור היא אחת מלהקות הת'רש הקיצוניות ביותר, הן מבחינה מוזיקלית והן מבחינת המלים. מבחינה מוזיקלית, המוזיקה של קריאייטור היא מאוד טכנית, מהירה וגסה ומכילה הרבה סולואים טכניים של גיטרה חשמלית, אם כי חלקם גם מלודיים. גם שירתו של הסולן, מילה פטרוזה, היא שירה בלתי מלודית ומתבצעת בקול צעקני, מחוספס ומלא זעם.

פעמיים במהלך הקריירה הארוכה של הלהקה, חרגה קריאייטור מסגנון הת'רש המסורתי: בשנת 1992 הוציאה הלהקה את האלבום Renewal שנטה לכיוון התעשייתי, ובשנת 1999 הוציאה הלהקה את האלבום Endorama, שנטה לכיוון הגותי, תוך שיתוף פעולה עם סולן להקת המטאל הגותית לקרימוסה. בשנת 2001 חזרה קריאייטור לסגנון הת'רש המסורתי עם האלבום Violent Revolution, אלבום כבד, טכני, בלתי מלודי וזועם במיוחד, אשר נחשב בעיני רבים לאחד מהאלבומים הטובים ביותר של הלהקה.

ליריקה ואידאולוגיה
מבחינת התוכן, כל שירי הלהקה מציגים תפיסת עולם פסימית ביותר, מביעים ביקורת קשה על כלל המין האנושי ועוסקים באופן אובססיבי באלימות בין בני אדם, שהבולטים בהם מתרכזים במלחמות ובטרור (כדוגמת השיר Suicide Terrorist) או בגזענות (כדוגמת השיר People of the Lie). כמו כן, שירים רבים מציגים תפיסת עולם אנטי-דתית ומציגים את הדת כשקר וכמקור כל תחלואי העולם (כדוגמת השיר Catholic Despot). בנוסף, בחלק משיריה מאשימה הלהקה את האנושות ברצח בעלי החיים, תוך כדי שהיא מציגה תפיסת עולם צמחונית. בשנת 2001 פרסמה הלהקה שיר פרו-ציוני בשם Second Awakening.

כל מילות השירים עד כה נכתבו על ידי סולן וגיטריסט הלהקה, מילה פטרוזה, אשר נחשב לאחד מכותבי הליריקה המוערכים ביותר בסצנת המטאל.

הופעות בישראל
קריאייטור הופיעה פעמיים בישראל. הפעם הראשונה הייתה בשנת 1992. הלהקה הגיעה לארץ על מנת לצלם את הוידאו-קליפ לשיר Renewal במדבר יהודה והופיעה בתל אביב, בירושלים ובחיפה. הפעם השנייה הייתה במאי 2006, במועדון התיאטרון בתל אביב.

דיסקוגרפיה
*(1985) Endless Pain
*(1986) Pleasure To Kill
*(1987) Terrible Certainty
*(1989) Extreme Aggression
*(1990) Coma Of Souls
*(1992) Renewal
*(1995) Cause For Conflict
*(1997) Outcast
*(1999) Endorama
*(2001) Violent Revolution
*(2003) Live Kreation - אלבום לייב
*(2005) Enemy of God
*(2009) Hordes of Chaos

ראו גם
על האידאולוגיה בשירים של קריאייטור - 

* קריאייטור וההתעוררות השנייה.
* קריאייטור והמחבלים המתאבדים.
* קריאייטור והרודן הקתולי.

קישורים חיצוניים

*
*
*
*


 

רבי ישראל אלתר (כ"ד בתשרי ה'תרנ"ה 1894 - ב' באדר ה'תשל"ז 1977) הרביעי בשושלת אדמור"י גור. שיקם את חסידות גור בארץ ישראל לאחר השואה, והיה ממנהיגי הציבור הבולטים של הציבור החרדים במדינת ישראל. מכונה על שם כתביו שיצאו לאור לאחר פטירתו ה"בית ישראל".

קורות חייו
רבי ישראל אלתר נולד בפולין באסרו חג הסוכות (בחו"ל), כ"ד תשרי תרנ"ה (1894), כבנו השלישי של רבי אברהם מרדכי אלתר, וכיהן כאדמו"ר אחריו. עד גיל עשר למד אצל סבו יהודה אריה ליב אלתר ונודע כעילוי. היה ידוע בייחוד בהקפדתו על זמנים. התארס בגיל שלוש עשרה עם בת דודו רבי יעקב מאיר בידרמן ונישא לה בשנת תר"ע. 

בזמן השואה ברח מפולין לארץ ישראל, אך כל בני משפחתו הקרובה נרצחו בידי הנאצים כמו גם רוב החסידים שהתגוררו בפולניה. לאחר פטירת אביו נתמנה בארץ ישראל לאדמו"ר, אסף את חסידי גור שהתגוררו בארץ ואת ניצולי השואה ושיקם את חסידות גור. הוא נישא בשנית לפערל, בתו של הרב דוד וינפלד, אך לא נולדו להם ילדים.

בארץ ישראל
מקובל בציבור החרדי לראות בו את אחד ממשקמי הציבור החרדי לאחר השואה במיוחד בכל הקשור לקביעת נורמות ציבוריות בנושאי צניעות, הפרדה בין המינים והתבדלות מהתרבות הכללית. השפעתו הייתה רבה מאוד וחרגה בהרבה מתחומי ההשפעה של חסידות גור. אישיותו הכריזמטית והכובשת זכתה להערצה של רבים, וצעירים רבים ממגזרים שונים נסחפו אחריו והפכו לחסידיו ומעריציו הנלהבים. 

פעילותו הציבורית
פעילותו הציבורית התמקדה בעיקר במסגרת תנועת אגודת ישראל. הוא יחס חשיבות רבה לתחום החינוך ופעל רבות תוך שיתוף פעולה עם מנהיגים אחרים מהמגזר החרדי להקמת החינוך העצמאי - מסגרת חינוך חרדית אוטונומית - וביסוסו. כמו כן הקים את היומון החרדי המודיע והשקיע מאמצים רבים לבסס את העיתון כלכלית. 

על החשיבות הרבה שהרבי ייחס לחינוך ולעיתונות עם השקפה תורנית, ניתן ללמוד מהעובדה שבמשך כל שנות הנהגתו הוא נמנע מלערוך מגביות לכל נושא שהוא אפילו עבור מוסדות החסידות. להוציא מגבית אחת עבור עיתון המודיע ונוספת עבור החינוך העצמאי. 

בנוסף לתפקידו כאדמו"ר ומנהיג של חסידות גור שימש גם בתפקיד של יושב ראש מועצת גדולי התורה. מתוקף תפקידו זה השפיע רבות על התנהלותה ודרכה של תנועת אגודת ישראל שנוסדה על ידי אביו, האדמו"ר רבי אברהם מרדכי אלתר, שנודע בכינויו ה"אמרי אמת". הוא גם יזם, סייע ועודד את הקמתן מחדש של חצרות אדמו"רים מכל הקהילות החסידיות, שנכחדו בשנות המלחמה.

הנהגותיו
ה'נסיעה' לאדמו"ר
כחלק מתהליך השיקום של החסידות לאחר השואה, הוא חידש את המושג 'נסיעות' לאדמו"ר לשבתות וחגים, כפי שהיה נהוג בפולין לפני המלחמה. עניין זה של 'נסיעה' ו'עליה לרגל' לרבי, נחשב לאבן יסוד במושגי החסידות וככלי מרכזי להשגת הארה והתעלות רוחנית.

עריכת השולחן (טיש)
עניין רב עוררו ה"שולחנות" ("טיש" בלשון החסידים) שערך בשבתות וחגים. רבי ישראל ייחס לכך חשיבות רבה, ובמשך 29 שנות הנהגתו כמעט ולא נקטע רצף עריכת ה"שולחנות" להוציא פעמים ספורות בעת שחלה ואושפז בבית החולים. 

רבי ישראל אלתר ערך את ה"שולחן" בדרך כלל פעמיים בכל שבת וחג; בלילות שבת וכן בשבתות אחרי הצהריים בזמן ה"סעודה השלישית", שנחשב לזמן מיוחד להתעלות רוחנית לפי משנת החסידות ("רעוא דרעוין"). בשנותיו האחרונות, עקב חולשתו, הוא ערך את ה"שולחן" רק פעם אחת בשבת בעת ה"סעודה השלישית".

סדר עריכת ה"שולחן" התנהל על פי רוב לפי הסדר הזה: הגבאי היה מחלק בירה לחסידים והם ניגשו לאדמו"ר לאחל "לחיים". לאחר מכן המקהלה פצחה בניגונים חסידיים לשבת. בהמשך הושלך הס בקהל והרבי השמיע מדברי תורתו כשהחסידים נדחקים בניסיון לשמוע ולקלוט משהו מדבריו. 

רבים מאלו שאינם מחסידי גור שהתקרבו אליו, כולל בחורי ישיבות מהמגזר הליטאי והמגזר הדתי לאומי, הגיעו לצפות מתוך סקרנות בעת שערך את ה"שולחן" והפכו לחסידים נלהבים.

דאגה ל'יהדות' ('אידשקייט')
הרב אלתר נודע בדאגתו הרבה לעתיד ה'יהדות' או כפי שמקובל להגדיר בשפת היידיש - "אידישקייט". מדובר במכלול נושאים בתחומי הפילוסופיה היהודית, החסידות והקבלה, אבל הוא התמקד בעיקר סביב הדאגה לנושאי הצניעות, החינוך ל"שמירת הברית" מקטנות וההתבדלות מהחברה והתרבות המתירנית, כמו הימנעות מקריאת עיתונות חילונית וכדומה. הוא ראה בהם אבן יסוד להבטחת המשך הקיום של עם ישראל במתכונתו ההיסטורית ומניעת התבוללותו. הוא גם סבר שנושאים אלה הם אבן היסוד של היהדות והקפדה על שמירה עליהם ממתיקה דיני שמים ומונעת גזירות קשות מעם ישראל.

הגותו

קדושה והתעלות רוחנית

בספר האוטוביוגרפי "פאר ישראל" שליקט וערך הרב ברוך ווידסלבסקי, וכתב הרב אהרן סורסקי, הוא מסביר בין היתר כך את דרכו של הרבי והנהגתו: "הרבי דרש מחסידיו ומעריציו להתעלות מבחינה רוחנית ולקדש את עצמם. הוא סבר שלא ניתן להינצל מהחטא ללא הרחקות מהנאות גשמיות גם בדברים שאינם אסורים לפי התורה". מחסידיו הצעירים אף דרש שלא לטייל ברחוב עם האשה ולהקפיד להימנע, במידת האפשר, מלטייל בכלל ברחוב שלא לצורך וכן לשמור על "קדושת העיניים" שלא יראו מראות לא צנועים.

החמרות ופרישות

הרב אלתר תיקן לחסידיו תקנון מחמיר המיועד להרחיקם מחטא ולקדשם, בין השאר אסר על חסידיו מגע ובילוי עם נשותיהם, כמו קיום של יחסי אישות מעבר למינימום הכרחי,  איסור על קיום יחסים במשך תקופה ארוכה לאחר לידה וכדומה. תקנות אלו עוררו עליו מתנגדים רבים גם מקרב רבנים, כמו הרב יעקב ישראל קנייבסקי  שאף כתב קונטרס המביע הסתייגות מגישתו המחמירה, אם כי נמנע מלצאת למאבק גלוי על כך.

הימנעות מ"חילול השם"
למרות שנחשב למחמיר מאוד בנושאי דת, הייתה זו החמרה כלפי פנים ולא כלפי חוץ; דרישותיו מחסידיו ומעצמו היו גדולות אבל הוא נזהר מאוד שלא לגרום למתיחות בין דתיים לחילונים ודאג לשמור, במידת האפשר, על תדמית חיובית של שומרי המצוות אצל אלו שאינם כאלה. הוא סבר שהתגרות בחילונים היא מעשה שיש בו "חילול השם" ולכן דרש מחסידיו להשתדל מאוד להימנע מכל פעולה שפוגעת בתדמית של ציבור שומרי המצוות בקרב הציבור הכללי. בין היתר הוא אסר על חסידיו להשתתף בהפגנות של החרדים בירושלים נגד תנועה בכבישים בשבת וכן אסר על חסידיו ללכת עם 'גרטל' ברחוב (אבנט עשוי מחוטי טרלין ובצדדיו מעין ציציות. החסידים נוהגים לקשור אותו על מותניהם מעל החליפה בעת התפילה וחלקם אף בשעת לימוד תורה).

משנתו התורנית
בשנותיו הראשונות בארץ הרבה ללמוד קבלה עם רבה של שכונת שערי חסד וישיבת מרכז הרב, הרב יעקב משה חרל"פ, עד שזה נפטר. מלקט דברי תורה וחסידות שהשאיר בכתב ידו שהיה מעין מה שהשמיע לחסידיו לאחר התפילות בשבתות ובחגים ובמהלך 'עריכת שלחנותיו' חובר הספר "בית ישראל" על התורה. 
פטירתו
כחמש שנים לפני מותו עבר בהצלחה ניתוח להסרת גידול ממעיו. נפטר בבית החולים הדסה עין-כרם ביום ראשון, ב' אדר התשל"ז (1977) בשעה 10:27 כתוצאה מנמק במעיים בעקבות חסימה עורקית, לאחר שסירב להתפנות לבית החולים יום קודם בשל קדושת השבת. הוא נקבר ב"מערת גור" בהר הזיתים. בהלווייתו נכחו כ-200,000 בני אדם ‏. 

עם פטירתו מונה לאדמו"ר אחיו, רבי שמחה בונים אלתר, בעל ה"לב שמחה".

מעריציו וחסידיו ממגזרים נוספים
לרבי ישראל היו מעריצים רבים מכל שכבות הציבור הדתי והחרדי, בין המקורבים אליו מאלו היו בין השאר:
*רבי יצחק מנחם וינברג, ה"אדמו"ר מטולנא"
*רבי שילה רפאל בנו של ד"ר יצחק רפאל
*הרב מרדכי חברוני, ראש ישיבת חברון, בנו של הרב משה חברוני.
*רבי יעקב וויל ראש הישיבה הכלל חסידית "שערי תורה"
*רבי רפאל שמאולביץ בנו של הגאון רבי חיים מכהן כראש ישיבה בישיבת מיר
*רבי משה נתן נטע לעמברגר ממאקווא רבה של כפר אתא (קריית אתא)
*הרב יצחק הוברמן ידוע בשם הרענענר רב (הרב מרעננה)
*רבי ישראל יצחק רייזמן מרבני העדה החרדית, היה משתתף לעיתים תכופות בטישים
*רבי משה שטרנבוך ראב"ד העדה החרדית, שהיה גם חברותא של הרבי

ילדיו
* הרב יהודה אריה לייב. נרצח עם אמו בשואה בחודש תשרי תש"ג.
* רבקה יוכבד, אשת הרב אהרן רפפורט מביליץ. שניהם נרצחו בשואה.

לקריאה נוספת
* אהרן סורסקי, פאר ישראל

הערות שוליים



תתרנות (אנוסמיה) היא העדר חוש הריח, זמנית או באופן קבוע.

ישנם אנשים שאינם מסוגלים להריח רק ריחות מסוימים; אנשים אלה סובלים מ"תתרנות ספציפית". רופאים מאבחנים תתרנות באמצעות סדרת הרחות שנותנים לנבדק של ריחות נפוצים כגון קפה, לימון וקינמון.

איבוד זמני של חוש הריח יכול להיגרם על ידי אף סתום או זיהום. בניגוד לכך, איבוד קבוע של חוש הריח יכול להיגרם על ידי מות קולטני הריח באף, או על ידי נזק מוחי באזורים המעבדים את חוש הריח. ישנה תתרנות מלידה, הנגרמת בעיקר בגלל גורמים גנטיים.

תתרנות מוגדרת כנכות. נתפסת לרוב כבעיה שולית בעולם הרפואי, אם כי למצב זה יש מספר השפעות פוגעות. הסובלים מתתרנות עלולים למצוא את מזונם כפחות מעורר תיאבון. איבוד חוש הריח עלול גם להיות מסוכן מכיוון שהריח מסייע בגילוי של דליפות גז, שריפות (ריח של עשן) ומזון מקולקל.

קישורים חיצוניים





חצי הוא ההופכי של 2, כלומר הוא מתקבל מחלוקה של 1 ב-2. שבר זה מסומן ב-½. כמו כל השברים, חצי הוא מספר רציונלי. חצי הוא השבר היסודי הלא טריוויאלי הגדול ביותר. לחצי יש שני ייצוגים עשרוניים: הראשון והמוכר הוא 0.5 והשני הפחות אינטואיטבי הוא ...0.499999 זאת בדומה ל-1=&lrm;0.999...&lrm;.

על פי הגדרת החילוק, הכפלה בחצי היא חלוקה בשתיים. דוגמה נפוצה לשימוש מתמטי בחצי היא בחישוב שטח משולש: שטח המשולש = בסיס × גובה × ½. שבר זה הינו השבר הנפוץ ביותר בשימוש יומיומי ופרט למתמטיקה, השימוש בו הוא גם במתכונים, מידות ועוד; מטבע שערכו חצי נהוג במדינות רבות בעולם. כמו כן, חצי הוא מהשברים הבודדים אשר הופיעו במכונות כתיבה. 





קלאודיו פול קאניג'ה (נולד ב-9 בינואר 1967), כדורגלן ארגנטינאי.

קאניג'ה התפרסם בסוף שנות ה-80 כשחקנה של ריבר פלייט ושיחק במדי נבחרת ארגנטינה בכדורגל במונדיאל 1990, שנערך באיטליה, שם נתן את הופעותיו הגדולות. השיא היה שער הניצחון נגד ברזיל בשמינית הגמר: קאניג'ה קיבל מסירה מדייגו ארמאנדו מראדונה, עבר את השוער הברזילאי קלאודיו טפראל וכבש את השער המזוהה איתו יותר מכל. המשחק נבחר לניצחון הכי מתוק של הארגנטינאים על ברזיל.

בחצי גמר הטורניר כבש קאניג'ה את שער השוויון נגד איטליה שהביא להארכה ובסופו של דבר לניצחון ארגנטינאי בבעיטות הכרעה מ-11 מטרים. את הגמר החמיץ בגלל כרטיסים צהובים שצבר. ייתכן שיכולת הסיום והמהירות של החלוץ המקשר, "אל פאחארו" (הציפור) קאניג'ה הייתה מסייעת לארגנטינה לנצח בגמר את גרמניה; אולם קאניג'ה החמיץ את המשחק כאמור וארגנטינה הפסידה.

קאניג'ה המשיך להצליח במדי ארגנטינה גם בלי מראדונה בקופה אמריקה בצ'ילה 1991: יחד עם גבריאל בטיסטוטה הצעיר הוביל את ארגנטינה לזכייה גדולה בקופה עם ניצחון בחצי הגמר על ברזיל במשחק טעון במיוחד. לאחר הקופה עבר קאניג'ה תקופה לא קלה כאשר הורחק לשנה מכדורגל בגלל שימוש בסמים. הוא חזר בזמן למונדיאל 1994 וכיכב במשחק נגד ניגריה שבו כבש 2 שערים שהעניקו לארגנטינה ניצחון 2-1 על הניגרים האגרסיביים ומקום בשמינית הגמר.

למונדיאל 1998 לא זומן בגלל סכסוך עם המאמן דניאל פסארלה: קאניג'ה בעל השיער הבלונדיני הארוך סירב להסתפר, כפי שדרש המאמן. ב-2002, בגיל 35, הוא זומן למונדיאל ביפן ודרום קוריאה על ידי המאמן מרסלו ביילסה אבל לא שיחק בגלל פציעה. במשחק השלישי והאחרון של ארגנטינה בטורניר, נגד שבדיה, קיבל קאניג'ה, שלא היה על המגרש, כרטיס אדום על מילים מיותרות שאמר לשופט. הוא השחקן היחיד בתולדות הגביע העולמי שהורחק בלא לשחק כלל. 

במהלך הקריירה שלו שיחק קאניג'ה בכמה מועדונים ובהם: ריבר פלייט, בוקה ג'וניורס, רומא, אטלנטה, בנפיקה ליסבון, וגלאזגו ריינג'רס. את עונת הפרישה שלו, 2003-2004, העביר בליגה הקטארית. 

50 הופעות במדי הנבחרת ו-16 שערים שכבש ממקמים אותו בין עשרים הכובשים המצטיינים בתולדות הנבחרת הארגנטינאית, אף שהסכסוך עם פסארלה מנע ממנו מספר רב יותר של הופעות. קאניג'ה הביא לנבחרת מהירות יוצאת דופן ויכולת כדרור שהפכו אותו לשחקן מסוכן מאוד בהתקפות מתפרצות, אופי לוחמני ושיתוף פעולה מושלם עם חברו, כוכב הנבחרת מראדונה.



 
 
 


ראו גם
* ערכים ששמם מתחיל במילה "מגדל" בוויקיפדיה


 
מודיעים או מודיעין הייתה עיר קדומה בשפלת יהודה, כ-10 ק"מ ממזרח ללוד. מזוהה כיום עם תל א-ראס שליד הכפר הערבי אל מידיה‏‏. נודעה כמקום מושבם של החשמונאים, ובפרט כמקום שבו פרץ מרד החשמונאים.

בספר חשמונאים ב' מסופר שיהודה המכבי הנחיל מפלה לאנטיוכוס ליד מודיעים. 

בימינו נקראת העיר מודיעין על שם העיר הקדומה.

שם העיר
מקור הסיפור על החשמונאים ועיר מוצאם הוא בספר מכבים שתורגם מיוונית, ולכן לא ידוע בבירור כיצד נקראה העיר - 'מודיעין' או 'מודיעים'. צורות הריבוי X-ים וX-ין היו נפוצות שתיהן בתקופת בית שני, וכל מתרגם בחר בצורה הנראית לו.‏‏ במקורות היהודיים שנכתבו בעברית ישנה עדיפות מספרית לצורה 'מודיעים', כך למשל בתלמוד הבבלי מסכת פסחים, דף צ"ג, עמוד ב': "מן המודיעים לירושלים - חמשה עשר מילין הויא.". מקור נוסף, הקשור למשפחת החשמונאים מופיע בבבלי מסכת קידושין דף ס"ו, עמוד א: "...שהיו אומרים (לאלכסנדר ינאי המלך): אמו נשבית במודיעים, ויבוקש הדבר ולא נמצא.". המקור העברי הקדום ביותר המזכיר את מודיעים/מודיעין הוא התוספתא, מסכת חגיגה פרק ג', הלכה כ"ט: "מן המודיעין ולפנים - נאמנין על כלי חרס דקים לקודש, מן המודיעים ולחוץ - אין נאמנין". המקור, המאוחר אמנם בכשלוש מאות שנה לימי המכבים, מלמד כי שתי הצורות היו מקובלות, עד כי הכותב השתמש בשתיהן זו לצד זו.

עיר החשמונאים

מודיעים ידועה בתור עיר מולדת משפחת החשמונאים, המקום שבו פרץ מרד החשמונאים, ובו נקבר יהודה המכבי ושאר אחיו, והוקמה בו מצבה לזכרם.

משפחתו של מתתיהו בן יוחנן בן שמעון מבני יהויריב הכהן ישבה במודיעים, בה אירעה ההתנגשות במהלכה הרג מתתיהו את הפקיד היווני שבא לכפות את תושבי המקום לזבוח לאל זר. מתתיהו ובניו ברחו אל ההרים, והשאירו בעיר כל רכושם.

קברות המכבים

על מקום קברות יהודה המכבי מספר ספר החשמונאים. לאחר מותו בקרב אלעשה:"וייקח יונתן ושמעון את גופת אחיהם, ויקברו אותה בקברות אבותיו בעיר מודעית"

תושבי הכפר אל מידיא, המשמר את שמו הקדום של המקום, הצביעו על אתר ליד כפרם שקראו לו: "קבור אל יהוד". במקום שתי שורות של תשעה קברים גדולים חצובים בסלע גיר. הקברים בנויים כפירים חצובים לעומק כמטר וחצי, שבתחתיתם שתי גומחות קבורה צידיות. כל גומחה משמשת לאדם אחד, וייתכן שהקבר נבנה לקבורת בני זוג. מעל הקברים הונחו מכסי אבן גדולים וכבדים שחלקם נראה בשטח. באזור התגלו מערות קבורה מתקופת בית שני ובהם גלוסקמאות - ארונות קבורה קטנים שעל חלקם כתובות בעברית וביוונית.

שמעון החשמונאי בנה במקום מצבה וכך נאמר: "וישלח שמעון לקחת את עצמות אחיו, ויקבור אותם אל קבורת אבותיו במודעית... ויקם שמעון על קברות אבותיו ואחיו מצבה גדולה, אבנים מהוקצעות משני עבריהן, ויצג עליה שבעה עמודים אחד מול אחד: לאביו ולאמו ולארבעה אחיו. ויקף אותם קרנות גבוהות מעשה מקלעות, ועליהן מפותחים כל כלי מלחמה לזכר עולם, וגם תבנית אניות מחוטבות הנשקפות על פני הים. והמצבה הזאת במודעית עד היום הזה."  

בשנת 1909 ביקרו במקום מורי ותלמידי גמנסיה 'הרצליה' מתל אביב, להדליק נר ראשון של חנוכה. מאז נקבע נוהג לבקר במקום בחג החנוכה, ומשנת 1945 הונהג לערוך מרוץ לפיד של המכבי הצעיר ממודיעים לירושלים לזכר המכבים.

המומחים חלוקים בשאלה האם אתה זה הוא אכן קברות החשמונאים. צפונית לאתר המכונה "קברות המכבים" מצוי מבנה אבן המקורה בכיפה המכונה "חורבת הגרדי". מועד בנייתו המשוער הוא בתקופה הביזנטית, ובמרכזו נמצא קבר שייח (שיח' אל-ע'רבאווי). שרידי המקום נחקרו כבר בשנת 1870 בידי ויקטור גרן. בשנת 1874 חקר את המקום הארכאולוג הצרפתי שארל קלרמון-גנו, שזיהה את המבנה עם המבנה המסומן במפת מידבא כמקום קבורתם של המכבים. במפה מהמאה ה-4 נכתב: "את מצבת קבריהם (של המכבים) מראים עד היום".
לאחרונה הציעו החוקרים לזהות את 'ח'רבת חמאם אל מידיה', המצויה בסמוך לאתר המכונה "קברות המכבים" ולאנדרטה שהוקמה עליו, שבה נמצאו שרידים מתקופות שונות ובהם שרידים למערות קבורה יהודיות, כמקומה של העיר החשמונאית מודיעין‏‏.

כיום מיוחס המקום על ידי "האגודה למען קברי צדיקים" כמקום קבורתו של מתתיהו החשמונאי ובמקום נערכות תפילות.

במתחם הוצבה אנדרטה לזכרם של הנופלים בקרבות באזור.

מיקומה של מודיעים כנקודת ציון בתקופת בית שני
מיקומה המדויק של מודיעים הקדומה אינו ידוע לנו היום, אך האמורא עולא אומר בתלמוד בבלי , ש"מן המודיעים לירושלים חמשה עשר מילין הויא", כלומר שהמרחק בין מודיעים וירושלים הוא חמישה עשר מיל.

בתקופת בית המקדש השני שימשה מודיעים כנקודת ציון, לצורך עניינים הלכתיים שונים.

פסח שני
המשנה במסכת פסחים  מביאה מחלוקת תנאים בשאלה מהו המרחק המינימלי מירושלים, שהאדם הנמצא בו פטור מלקיים את מצוות קרבן הפסח, על פי המילים בציווי התורה על פסח שני   : "דרך רחוקה". לפי רבי עקיבא, אדם הנמצא "מן המודיעים וחוץ", פטור.

נאמנות על טהרת כלי חרס
לפי הלכות טומאה וטהרה, לא ניתן לטהר כלי חרס שנטמא, ויש צורך לשבור אותו. התוספתא במסכת חגיגה  כתוב שמוכרי כלי חרס שנמצאים "מן המודיעים ולפנים", נאמנים לומר שכלי החרס שהם מוכרים טהורים. מסתבר שהדבר קשור גם לכך שמודיעים הייתה עיר כהנים, שנזהרו במיוחד בענייני טומאה וטהרה.

קישורים חיצוניים
* 
* 

הערות שוליים


 
פסק דין (פס"ד) הוא הכרעתו של השופט (או השופטים) בסופו של משפט, בבית משפט או בבית דין, בסוגיה שהובאה למשפט לפניו. את פסק הדין ניתן לתת בקצרה וללא נימוקים, או כמסמך מפורט, המכיל את טענות הצדדים ואת שיקוליו של השופט בהגיעו להכרעתו. פסקי דין יכולים להוות תקדים בנסיבות מסוימות, ולכן יש חשיבות לפומביותם ולפרסומם. מכלול פסקי הדין נקרא פסיקה, והוא מפורסם במספר קבצים, על פי הערכאה והעניין, ועם התפתחות המחשוב גם במאגרי מידע משפטיים (תחילה על גבי CD-ROM ואחר כך באתרי אינטרנט).

במשפט פלילי מחולק פסק הדין להכרעת דין המתייחסת להרשעה או לזיכוי הנאשם, ולגזר דין בו נקבע עונשו של הנאשם אם אכן הורשע. אלו יכולים להינתן בשני מסמכים נפרדים, שלעתים יכולים לחלוף חודשים בין פרסומם.

פסק דין ניתן לרוב לערעור היכול לתקוף את ההכרעות המשפטיות שעמדו בבסיסו. כן ניתן לבטל פסק דין אם ניתן בהיעדר צד אחד, וזאת על פי שיקול דעת בית המשפט, ועל פי הסיבות שהביאו להיעדרו של הצד מן הדיון מלכתחילה. 

מבנה פסק הדין

פסק הדין יכול להיות מסמך ארוך ומנומק, המסכם את ההליך המשפטי, שהיה לעתים ארוך למדי (שנים אחדות, במקרה הקיצוני), אך לרוב הוא מסמך קצר בן כעמוד. בחלק ניכר מן המקרים אין הנתבע מגיש כתב הגנה, ולכן מציין פסק הדין בפשטות כי הנתבע הוזמן כדין להגיש הגנתו, אך לא עשה כן, ולכן מוענקים לתובע הסעדים שביקש בכתב התביעה. במקרים אחרים מגיעים הצדדים להסכם פשרה המוגש לבית המשפט, ופסק הדין קובע רק כי בית המשפט מאמץ את הפשרה, ונותן לה תוקף של פסק דין. במקרים אחרים מבקשים הצדדים כי בית המשפט יכריע ביניהם על דרך הפשרה, כפי סמכותו על פי סעיף 79א (א) לחוק בתי המשפט, ובמקרה זה מוסמך לעתים בית המשפט לפסוק את דינו מבלי לנמק, והוא אך מציין כי לאחר שמיעת נימוקי הצדדים הגיע למסקנה זו או אחרת. אלו הם רוב המקרים בהם ניתן פסק דין, ופסק דין ארוך ומנומק הוא החריג.

אם ניתן פסק דין ארוך ומנומק, הוא מביא בתחילתו את עמדות הצדדים, כפי שהוצגו בפני בית המשפט, ואת תמצית העדויות והראיות שהוצגו. עיקרו של פסק הדין הוא ניתוח משמעותן של העדויות והראיות, עד לתוצאה המשפטית המתבקשת מהן.

בדין שבו יושבים שופטים אחדים, אחד השופטים כותב את עיקר פסק הדין, והאחרים מצטרפים אליו, לעתים תוך מתן תוספות משלהם. כאשר יש חילוקי דעות בין השופטים, כל שופט שיש לו דעה משלו כותב אותה בפסק הדין, וההכרעה היא על-פי דעת הרוב. 

דעת שופט שמסקנתו היא כמסקנת הרוב, אך הנימוק בגינו הגיע למסקנה שונה מהדרך שבה הגיעו שופטי הרוב נקראת דעת יחיד. דעת שופט שמסקנתו שונה מדעת הרוב, נקראת דעת מיעוט.

פסק דין בערכאה ראשונה עוסק גם במהימנותן של העדויות שהובאו בפני בית המשפט. ערכאת ערעור מקבלת בדרך כלל את קביעתה של הערכאה הראשונה בסוגיות אלה, מפני שהעדויות והראויות אינן מוצגות בפניה מחדש, ועיקר פסק הדין עוסק בניתוח משמעותן של העדויות והראיות, תוך קבלת קביעותיה של הערכאה הקודמת או דחייתן.

פסק דין יכלול את שמה של הערכאה בה ניתן, את מספר ההליך באותה ערכאה, את שמו של השופט שנתן את פסק הדין, את שמם ופרטיהם של הצדדים ובאי כוחם, את הכותרת "פסק דין", ואת התאריך בו ניתן פסק הדין ובו הודע, ואם הדבר היה בנוכחות הצדדים או בהיעדרם. אם פסק הדין נוגע למקרקעין על בית המשפט לציין תיאור מפורט של המקרקעין שבנדון, על מנת לאפשר את ביצועו של פסק הדין. בפסק דין הנוגע לשטר יכול פסק הדין להינתן רק לאחר שהוצג בפני בית המשפט מקורו של השטר, והטביע עליו את חותמתו.

פסיקתא

פסיקתא היא תקציר של פסק דין שכמוהו כפסק דין. כך, למשל, אם הכריע בית המשפט במחלוקת כספית מסובכת, ונתן פסק דין שאורכו עמודים רבים, ובסופו פסק סעד כספי לצד מסוים, לא יהיה זה יעיל להשתמש בכל פסק הדין לצרכים מעשיים כהוצאה לפועל. מכיוון שכך, נהוג ליתן פסיקתא, בה נקבע רק החיוב הכספי (או כל סעד אחר) מבלי להיכנס לנימוקי פסק הדין. פסיקתא זו כמוה כפסק דין, וניתן להשתמש בה לכל צורך בו משתמשים בפסק הדין המלא.

פסק דין והחלטה אחרת

בפני בית המשפט באות תובענות רבות בהליכים רבים ושונים בהם הוא נדרש להכריע. שופט בישראל נותן מדי יום עשרות החלטות והכרעות בתובענות שונות, המוגשות על פי סדרי דין שונים. לעתים מצוי בידו של צד מסמך משפטי בחתימת שופט, ועליו להכריע האם המדובר בפסק דין או בהחלטה אחרת. המשמעות לתשובה בשאלה זו היא חשובה ביותר, שכן על החלטה אחרת חלים דינים שונים הנוגעים לערעור, הערכאה שאליה יש להגישו, ומועדיו, מאשר לפסק דין. המבחן שנקבע בדין הישראלי באשר להבחנה בין פסק דין להחלטה אחרת אינו מבחן פורמלי, לפיו מסמך הנושא את הכותרת "פסק דין" הוא אכן פסק דין, ומסמכים אחרים אינם פסק דין, אלא מבחן מהותי. פסק דין הוא הכרעה שיפוטית המסיימת את התובענה בערכאה הנוכחית. כך, למשל, גם החלטת שופט שלא לאפשר מתן רשות להתגונן מפני תביעה בסדר דין מקוצר היא פסק דין, גם אם השופט הכתיר הכרעתו במילה "החלטה" ולא במילים "פסק דין".

פסק דין חלקי

לעתים יימצאו מקרים בהם יש להכריע בין רכיבים שונים של התובענה, וזאת מטעמי יעילות המשפט. כך, למשל, בתיק בו נתבעת חברת ביטוח על תאונת דרכים, יש לקבוע ראשית את חבותה של חברת הביטוח (האם היה האירוע תאונת דרכים, או האם פוליסת הביטוח הייתה בתוקף), ורק לאחר מכן לדון בנזק שנגרם לתובע. מכיוון שהדיון בנזק יכול להיות מסובך ויקר לצדדים, וידרוש חוות דעת של מומחים, והבאת ראיות רבות, יעילות הדיון מחייבת דיון בשני שלבים, ראשית בשאלת החבות, ולאחר מכן בשאלת הנזק. מכיוון שכך, יכול להינתן פסק דין חלקי, בשאלת החבות בלבד, ולאחר מכן יכול הדיון להימשך, ובסופו יינתן פסק דין מלא המתייחס לכל רכיבי התביעה. על פסק דין חלקי ניתן לערער כשם שמערערים על פסק דין, והמועד לעשות כן הוא מיום הינתן פסק הדין החלקי, ולא מיום מתן פסק הדין המלא.

פרסום פסקי דין בישראל
פסקי הדין של ערכאות גבוהות (בית המשפט העליון, בית הדין הארצי לעבודה וכו') מתפרסמים בקבצים מודפסים מראשית ימיהם של בתי המשפט. לפרסום זה נודעת חשיבות בשל שיטת התקדים המחייב. גם פסקי דין חשובים של ערכאות נמוכות יותר מתפרסמים, אף שאינם בגדר תקדים מחייב, משום שיש בהם ללמד על שיקול דעתו של השופט במצב שבו אין עדיין תקדים מחייב. 

עם התפתחות המחשב האישי הועברו הקבצים של פסקי הדין ל-CD-ROM, המאפשר עיון מהיר ונוח מאשר הקבצים המודפסים. עם התפתחות האינטרנט נוצרו באינטרנט מאגרי מידע משפטיים, הכוללים אוסף נרחב של פסקי דין וכלי חיפוש משוכללים. 

החל מסוף המאה העשרים פסקי הדין בישראל מתפרסמים גם באתר האינטרנט של הרשות השופטת.

זיהוי פסק דין
לכל פסק דין ניתן זיהוי ייחודי, המאפשר להתייחס אליו בפסקי דין מאוחרים יותר, במאמרים משפטיים וכדומה. לזיהוי מבנה קבוע, המתואר בכללי האזכור האחיד בכתיבה משפטית בישראל. נסביר אותו לפי הדוגמה הבאה (שהיא אחד מפסקי הדין החשובים ביותר שניתנו בישראל, פסק דין שהחל את המהפכה החוקתית):

ע"א 6821/93 בנק המזרחי המאוחד בע"מ נ' מגדל כפר שיתופי, פ"ד מט(4) 221 (1995).

סוג הדיון
 
ראשי התיבות (בדוגמה שבפנינו ע"א) שבתחילת זיהוי פסק הדין מציינים את סוג הדיון:
* א"ב - אישור בחירות.
* בג"ץ - בית המשפט הגבוה לצדק.
* ב"ש - בקשות שונות.
* בש"א - בקשה שונה - אזרחי.
* בש"פ - בקשה שונה - פלילי.
* בשג"ץ - בקשות שונות בג"ץ.
* ד"נ - דיון נוסף.
* דנ"א - דיון נוסף אזרחי.
* דנג"ץ - דיון נוסף בג"ץ.
* דנ"פ - דיון נוסף פלילי.
* ע"א - ערעור אזרחי.
* ע"ב - ערעור בחירות.
* עמ"מ - ערעור מעצר מינהלי.
* ע"פ - ערעור פלילי.
* ת"א - תיק אזרחי.
* ת"פ - תיק פלילי.
* תפ"ח - תיק פשע חמור.
* ת"ק - תביעות קטנות.

מספר ההליך - (בדוגמה שבפנינו 6821/93):

לכל הליך משפטי יש מספר, באמצעותו ניתן לזהותו ולמצוא את התיק בארכיון בית המשפט, או במערכת הממוחשבת של בתי המשפט. 

בעבר, היה נהוג הפורמט של שם הערכאה בה מדובר, מספר ההליך והשנה בה נפתח, כך למשל:

* ת"א (שלום י-ם) 6679/05 - תיק אזרחי מספר 6679 שנפתח בשנת 2005 שנדון בבית משפט השלום בירושלים.
* ת"פ (מחוזי ת"א) 6679/05 - תיק פלילי מספר 6679 שנפתח בשנת 2005 שנדון בבית המשפט המחוזי בתל אביב.

החל משנת 2008 פועלת במערכת המשפט מערכת "נט המשפט", בה ניתן מספר אחיד לכל התיקים לפי פורמט שונה. הסיווג לפי סוג ההליך אינו קיים עוד, והמספר ניתן בפורמט המציין את מספר התיק במערכת "נט המשפט", והחודש והשנה בהם נפתח. כך, למשל, תיק מס' 1234-01-10 הוא תיק מספר 1234 שנפתח בחודש ינואר של שנת 2010. התיק יכול להיות אזרחי או פלילי, ויכול להיות בכל ערכאה שהיא, שלום או מחוזי, בכל מקום בו פועלת המערכת. נכון לשנת 2011 הוטמעה המערכת בכל בתי משפט מלבד בית המשפט העליון, שבו נהוגה  השיטה הישנה.

הצדדים
 
לבו של הזיהוי הוא שמות הצדדים, המופרדים זה מזה בציון "נ'", קיצור המילה "נגד". בדוגמה שלפנינו, הצדדים הם "בנק המזרחי המאוחד בע"מ" ו-"מגדל כפר שיתופי". כללי האזכור האחיד בבכתיבה משפטית קובעים כי יש לכתוב את שמות הצדדים, לרבות הציון נ' ביניהם, כשהם מודגשים.

בדרך כלל מופיעים הצדדים בשמותיהם המלאים, אך לעתים נשמרת אלמוניות שני הצדדים, או אחד מהם, והזיהוי ניתן באמצעות ראשי תיבות השם, או בכינויים כגון "אלמוני", "פלוני" ). אלמוניות זו ניתנת כאשר נדרשת הגנה למי שעלול להיפגע מפרסום שמות הצדדים, כגון ילדי בני הזוג במשפט גירושין.

המקום שבו פורסם פסק הדין
 
ההפניה המקובלת למקומו של פסק הדין נעשית לקובץ המודפס הרשמי שבו פורסם פסק הדין. הפרסום הרשמי של פסקי הדין יוצא לאור על ידי הוצאת "נבו". בדוגמה שלפנינו המקום מצוין במילים "פ"ד מט(4) 221", שפירושו: 
* פ"ד - קובץ פסקי דין של בית המשפט העליון.
* מט(4) - מספרו הסידורי של הכרך בספרות עבריות (מספר זה מתקדם מדי שנה), ואחר כך מספר החלק של כרך זה.
* 221 - מספר העמוד שבו מתחיל פסק הדין.
לעתים יעשה שימוש בקיצור פד"י  במקום פ"ד (ראשי תיבות של "פסקי דין ישראלים").

במקרה של הוצאה אחרת ירשם שם ההוצאה, לדוגמה:
* ת"א (י-ם) 6679/05 עליזה אבן דהן נ' דניאל חבס, תק-של 2006 (1), 13087. זהו תיק אזרחי שמספרו 6679/05. תיק זה נדון בבית משפט השלום בירושלים, והוא פורסם בפרסומי פסקי דין של בתי משפט השלום של חברת "תקדין" (תק-של מהווה קיצור של "תקדין שלום"). המדובר בכרך הפרסומים של שנת 2006, כרך ראשון, בעמ' 13087.

שנת מתן פסק-הדין (בדוגמה שבפנינו (1995)):
 
החל משנת 2006 מקובל להוסיף בסופה של הנוסחה הכללית לאזכור פסקי-דין את שנת מתן פסק-הדין. שנה זו, לרוב, שונה מהשנה המופיעה בתחילת הנוסחה כשנה שבה נפתח ההליך.

הערות שוליים



סמי הורי (נולד ב-9 באוקטובר 1968 בבאר שבע), שחקן טלוויזיה וקולנוע ישראלי. 

סמי השתחרר מהשירות הצבאי לאחר כשנתיים שרות ועבד בצוותי בידור בבתי מלון באילת כשנתיים וחצי.

הורי החל את דרכו בעולם המשחק בגיל צעיר מאוד, כבר בהיותו בן 5 לוהק למחזמר המצולם "ישו כוכב עליון" – קו-פרודוקציה ישראלית-אמריקאית.

סרטים נוספים בהם השתתף: "זיכרונות אהבה" (1982) קו-פרודוקציה בכיכובו של קירק דאגלס, "בעל בעל לב" (1997), "ספסיבה קינג ג'ורג'", "אהבה ממבט שני", "קדוש", "צומת וולקן" (1999), "חוץ לארץ", "כבוד" ו"סודות המסדר" (2001) לצד ז'אן קלוד ואן דאם.

סדרות בהן הופיע הן: "פלורנטין", "קפה פריז", "המשאית", "אהבה מעבר לפינה", "עולם מושלם", "אגדת דשא", "חמישה גברים וחתונה", "כתב פלילי", "הנפילים" (2006-2007) ו"מסכים" (2007-2008).

בתיאטרון השתתף בהצגות: "פאטי דיפוזיה" על פי סיפור מאת פדרו אלמודובר – "הבימה", "פוקר" – "תיאטרון הרצליה", "שלושה בחצי דירה", "עליזה מזרחי", המחזמר "אוליבר טוויסט" בבימויו של מנחם גולן וב"תפוז המכני" (2009) בבימויו של בני יזרעאל.

בשנת 2000 הוא השתתף בפסטיבל הזמר עם השיר "לשיר באהבה" אשר זכה במקום השלישי.

בשנת 2005 השתתף בתוכנית "רוקדים עם כוכבים" הורי ובת זוגו הרקדנית אנה ארונוב הגיעו למקום השני בגמר.

פרסומות בהן השתתף במסעות פרסום שונים: "שמנת תנובה", "קסטרו", "זוגלובק", "ביתילי", "בירה גולדסטאר" ו"עונות".

בשנת 2010 שיחק בסדרה "15 דקות" בתפקיד אורן.

בשנת 2011 שיחק בסדרה "השועלים" בתפקיד אורח.

בשנת 2011 שיחק גם בסדרה "הכבוד של מרציאנו" לצד זאב רווח בתפקיד רפי מרציאנו .

כמו כן, מורה למשחק .

קישורים חיצוניים
*
* 
*
*




מלכה (מלי) לוי-גרשון (נולדה ב-23 במאי 1980) היא דוגמנית, שחקנית, זמרת ומנחת טלוויזיה ישראלית. 

ביוגרפיה
לוי נולדה, גדלה והתחנכה בירושלים. משנת 1996 החלה לדגמן והיא בת שש עשרה בלבד.
בשנת 1997 שיחקה בתפקיד ראשי בדרמה, "קפה פריז", ששודרה ב-HOT3, ובשנת 2002 שיחקה בתפקיד משני בסדרת הטלוויזיה, "סיטי טאוור", ששודרה בערוץ 2. בשנת 2003 נישאה לוי לכדורגלן שמעון גרשון. ב-27 בדצמבר 2006 נולד בנם הבכור נועם וב-13 בספטמבר 2009 נולדה בתם היאלי.

בשנים 2003-2005 הייתה חברה בצוות המנחים של התוכנית היומית, "אקזיט", ושיחקה בתפקיד ראשי בסדרת הדרמה, "אהבה מעבר לפינה". כמו כן, השתתפה במופע הפסטיגל של שנת 2003.

בשנת 2003 הקליטה אלבום משותף עם בן זוגה הכדורגלן שמעון גרשון ואחיו סבי, "המשולש". מתוך האלבום, שנקרא "להיות צלול", התפרסם בעיקר השיר "שמיים כחולים". באותה שנה השתתפה בעונה הראשונה של הדרמה המוזיקלית "השיר שלנו" בתפקיד אורח.

בשנת 2005 שחררה שני סינגלים - "מאוהבת" ו"ביי ביי", דואט עם הזמר אודי דוד.
באותה השנה השתתפה בסרט חינוכי של הוועדה למניעת אלימות בשם "מלאכים של עומר".

בשנת 2006 שיחקה בעונות השלישית והרביעית של הדרמה המוזיקלית, "השיר שלנו", בתפקיד קבוע שם שיחקה את אלינור שילון. במקביל דיגמנה לחברות שונות והוציאה את אלבום הסולו הראשון שלה. באותה שנה שיחקה גם בסרט הקולנוע, "NO אקזיט". 

בשנת 2007 שיחקה בסדרת הטלוויזיה, "מסודרים". לקראת סוף אותה שנה נבחרה לשחק בסדרת הדרמה החדשה של הוט "בובות" שעלתה בתחילת שנת 2008.

ב-24 במרץ 2008 הגיעה למקום ה-18 מבין 100 נשות הכדורגלנים הסקסיות בעולם מטעם המגזין הבריטי, "NUTS".

ב-15 ביוני 2008 שיחקה מלי בקומדיה, "כל הגברים אותו דבר", שהוצגה במסגרת פסטיבל תיאטרון פרינג' לשני שחקנים. יחד איתה שיחק מאור הרוש שגם כתב את המחזה. ההצגה זכתה במקום הראשון וזכתה לביקורות נלהבות. באותה שנה נבחרה לפרזנטורית של רשת נעלי האופנה, "סקופ". 
בשנת 2010 שיחקה בעיבוד הישראלי לסדרת הטלוויזיה הבריטית "המשרד", ששודר בyes.

בחודש אפריל 2011 החלה לשחק בקומדיית המצבים "החברים של נאור" בערוץ 10 את תפקידה של דפי.  

לוי משתתפת בין היתר בפרסומות רבות, כמו פרסומת למילקי, לקסנטייה, לאגודה למלחמה בסרטן, למקדונלד'ס ולחברת קוקה קולה.

בשנת 2011 השתתפה לוי בעונה השלישית של סרוגים בתפקיד פייגי.

קישורים חיצוניים
*
* 
*
*  
* באתר




אנריקה אומר סיבורי (בספרדית: Enrique Omar Sívori; 2 באוקטובר 1935 - 17 בפברואר 2005) כדורגלן עבר ארגנטינאי.

מ-1954 ועד 1957 שיחק סיבורי בריבר פלייט. מ-1957 עד 1965 שיחק ביובנטוס. לאחר מכן עבר לנאפולי ושיחק בקבוצה עד 1969. בתחילה שיחק בנבחרת ארגנטינה אך לאחר שעבר לשחק באיטליה, רצה סיבורי לשחק בנבחרת איטליה וב-1961 קיבל את האישור לשחק בנבחרת. בשנה זו זכה סיבורי בתואר כדורגלן השנה באירופה.

ב-4 במרץ 2004 נבחר על ידי פלה לאחד מ-125 שחקני הכדורגל החיים הטובים בעולם.



דְזַ'לְמָה סאנטוס (בפורטוגזית: Djalma Santos; נולד ב-27 בפברואר 1929) הוא כדורגלן ברזילאי.

דז'למה סאנטוס שיחק בנבחרת ברזיל במונדיאל 1958 ובמונדיאל 1962. הוא הכדורגלן הברזילאי הראשון שהשיג 100 הופעות בנבחרת. 

ב-4 במרץ 2004 נבחר סאנטוס על ידי פלה לאחד מ-125 שחקני הכדורגל החיים הטובים בעולם.





קרלוס אלברטו טורס (נולד ב-17 ביולי 1944) הוא כדורגלן עבר ברזילאי, אשר שיחק בפלומיננסה, סנטוס, ניו יורק קוסמוס ונבחרת ברזיל.

קריירת מועדונים
אלברטו החל את הקריירה המקצוענית שלו בגיל 19, כאשר הצטרף לפלומיננסה. כבר בעונתו הראשונה שם, אלברטו הצטיין בקבוצה, לא רק בזכות יכולת התיקול שלו וראיית המשחק המצויינת, אלה גם בזכות יכולת השליטה בכדור שלו, יכולת הכדרור שלו ובזכות היותו פליימקר.
בשנת 1966, עבר אלברטו ל סנטוס, שם חבר לאחד מגדולי שחקני הכדורגל בכל הזמנים, פלה.
בשנת 1974, חזר אלברטו לפלומיננסה, וזכה איתה בשתי אליפויות ריו דה ז'נרייו בכדורגל.
בשנת 1977, עבר אלברטו ליריבתה הגדולה של פלומיננסה,  פלמנגו.
בשנת 1978, עבר אלברטו לקבוצת הכדורגל האמריקאית ניו יורק קוסמוס, שם חבר בשנית לפלה, וזכה עם הקבוצה בשתי אליפויות צפון אמריקה. 
לאחר שנה בקבוצת הכדורגל קליפרוניה סארף, חזר אלברטו לניו יורק קוסמוס, איתה זכה פעם נוספת באליפות צפון אמריקה.
במשחקו האחרון, שיחק אלברטו עם ניו יורק קוסמוס במשחק ידידות אשר נגד קבוצתו לשעבר פלמנגו.

נבחרת ברזיל
אלברטו נחשב לאגדה בנבחרת ברזיל. הוא הופיע בנבחרת חמישים ושלושה פעמים וכבש שמונה שערים.
אלברטו היה קפטן נבחרת ברזיל במונדיאל 1970 אשר נערך במקסיקו, שם נבחרת ברזיל הראתה כדורגל נפלא ואלברטו בפרט הצטיין. שערו של אלברטו נגד איטליה בגמר, אשר נגמר בתוצאה 4-1 לטובת ברזיל, נחשב לאחד מהשערים הגדולים אשר אי פעם נכבשו בגביע העולם.
לאחר הופעתו המרשימה של אלברטו במונדיאל במקסיקו, הוא לא השתתף במונדיאל 1974 אשר נערך בגרמניה המערבית, עקב פציעה בברך.
בשנת 1977, פרש אלברטו מנבחרת ברזיל.

קריירת אימון
אלברטו החל את קריירת האימון שלו בפלמנגו ועבר 12 קבוצות כמאמן עד שבפברואר 2004, מונה קרלוס אלברטו לתפקיד מאמן אזרבייג'ן בכדורגל.
למרות החל את הקדנציה שלו ברגל שמאל, לאחר תבוסה 6:0 לנבחרת ישראל ב-18 בפברואר, הוביל קרלוס אלברטו את אזרבייג'ן לניצחון הראשון שלה בכל הזמנים, לאחר שניצחה את קזחסטן בתוצאה 3:2 ב-28 באפריל. ביוני 2005, לאחר תבוסה 3:0 לפולין, סיים אלברטו את דרכו כמאמן הנבחרת.

הישגים ותארים
אלברטו זכה בכ-20 תארים קבוצתיים כשחקן ובמונדיאל אחד עם נבחרת ברזיל.
ב-4 במרץ 2004 נבחר על ידי פלה לאחד מ-125 שחקני הכדורגל החיים הטובים בעולם. נבחר גם כמגן כנף בקבוצת הכדורגל של המאה. 



חוליו סזאר רומרו (ספרדית: Julio César Romero; נולד ב-28 באוגוסט 1960) הוא כדורגלן עבר פרגוואי.

רומריטו שיחק בספורטיבו לוקאנו (פרגוואי) (1977-1980), ניו יורק קוסמוס (ארצות הברית) (1980-1983), פלומיננסה (ברזיל) (1984-1989), ברצלונה (ספרד) ופואבלה (מקסיקו). כמו כן הוא שיחק גם בנבחרת פרגוואי.

ב-4 במרץ 2004 נבחר על ידי פלה לאחד מ-125 שחקני הכדורגל החיים הטובים בעולם והיה הנציג היחיד של פרגוואי ברשימה זו.


פרשת דברים היא פרשת השבוע הראשונה בספר דברים. היא מתחילה בתחילת הספר ומסתיימת בפרק ג' פסוק כב.

את פרשת דברים קוראים תמיד בשבת שלפני תשעה באב, ועל שם ההפטרה היא נקראת "שבת חזון". יש קהילות שבהן קוראים את אחד מן הפסוקים בפרשה, הפותח במילה "איכה", במנגינת טעמי המקרא של מגילת איכה.

נושאים בפרשה

בפרשת דברים מתחיל משה רבנו בסדרת הנאומים שנשא לפני מותו. בפרשה הוא סוקר את מינוי נשיאי השבטים והשופטים, מתאר את חטא המרגלים ואת העונש עליו, את יחסי בני ישראל עם אדום, מואב ועמון, את המלחמות עם סיחון ועוג ואת מתן הנחלות בעבר הירדן המזרחי לשבט ראובן, לשבט גד ולחצי שבט המנשה.

שם הפרשה נלקח מהפסוק הראשון שלה: "אלה הדברים אשר דבר משה אל כל ישראל...".

הפטרה

מכיוון שהשבת שבה קוראים את פרשת דברים היא השבת שלפני תשעה באב, מפטירים בעניין חטאי עם ישראל, בהפטרה השלישית מתלת דפורענותא. האשכנזים והספרדים מפטירים בפרק הראשון של ספר ישעיהו, מפסוק א עד פסוק כז, היא הפטרת "חזון ישעיהו". התימנים, שכבר קראו את ראשית הפרק בשבוע הקודם, קוראים בהמשך אותו פרק, מפסוק כא ("איכה הייתה לזונה קריה נאמנה") עד פסוק לא.

קישורים חיצוניים

* - אתר 'כיפה'
* 
* 
* אלעד קפלן, באתר נענע 10
* דף מאתר פרשת השבוע

טקסטים בדברים
* 
* 


פרנקי ון דר אלסט (Franky Van Der Elst, נולד ב-30 באפריל 1960 בבלגיה) הוא כדורגלן בלגי.

את רוב הקריירה שלו שיחק ון דר אלס בקלאב ברוז'. הוא שיחק בארבעה מונדיאלים עם נבחרת בלגיה: מונדיאל 1986, מונדיאל 1990, מונדיאל 1994 ומונדיאל 1998.

ב-4 במרץ 2004 נבחר ון דר אלס על ידי פלה לאחד מ-125 שחקני הכדורגל החיים הטובים בעולם.




ט. כרמי הוא שם העט של כרמי טשרני (צ'רני; 31 בדצמבר 1925 - 20 בנובמבר 1994), משורר עברי, מתרגם ועורך ישראלי.

ביוגרפיה
כרמי טשרני נולד ב-1925 בניו יורק למשפחה דוברת עברית, בוגר בית המדרש למורים והקולג' של ישיבה יוניברסיטי. עלה לארץ ישראל בשנת 1947, לחם במלחמת העצמאות והיה קצין בחיל האוויר. 

פרסם את ספר הילדים "שמוליקיפוד" יחד עם אשתו הראשונה, שושנה הימן, תחת השם כוש (ראשי תיבות של "כרמי ושושנה"), 1955.

בנוסף לכתיבת שירה תרגם כרמי מאנגלית מחזות של שייקספיר, ובכך תרם לרפרטואר של תיאטרון הבימה. כרמי היה גם עורך: ערך את הירחון הספרותי מסה היה עורכה של הוצאת פינגווין, ובנוסף ערך ספרות מבוגרים וילדים. שיריו של כרמי תורגמו לאנגלית, והוא השתתף במספר פסטיבלי שירה בינלאומיים וזכה לפרסים רבים על שירתו, בהם פרס שלונסקי, פרס ברנר ופרס ביאליק.

נישא בשנית לתמרה, ולהם בן - דניאל. בשנות השמונים נישא בפעם השלישית ללילך, הצעירה ממנו בשלושים שנה, ולהם בן - מיכאל.

נפטר בישראל ב-1994, והותיר אחריו מורשת ספרותית נכבדה. נקבר בקיבוץ גן שמואל.

ספרי שירה
* מום וחלום, מחברות לספרות, 1951.
* אין פרחים שחורים (חיתוכי עץ: שושנה הימן) מחברות לספרות, 1953. 
* שלג בירושלים (חיתוכי עץ: שושנה הימן), ספריית פועלים, 1956. 
* הים האחרון (רישומים: שושנה הימן), ספריית פועלים, 1958.
* נחש הנחושת (רישומים: אביגדור אריכא), דביר, 1961. 
* האוניקורן מסתכל במראה, ספרי תרשיש, 1967. 
* דבר אחד: שירים 1969-1951, עם עובד, 1970.
* אל ארץ אחרת: שירים, דביר, 1977.
* ליד אבן הטועים: שירים, דביר, 1981.
* אחת היא לי: מחזור שירים, ספריית פועלים, 1985.
* שירים מן העזובה: שירים, דביר, 1988.
* אמת וחובה: שירים, דביר, 1993. 
* שירים – מבחר 1994-1951, דביר.

קישורים חיצוניים
*
* 
* 
* רבקה ארנפרויינד,, באתר "דעת"




אחיתופל הגילוני (כלומר בן העיר גילה), דמות מקראית בעלת חכמה רבה. היה יועצו של דוד המלך, ולאחר מכן יועצו של בנו אבשלום. בנו אליעם היה משלושים גיבורי דוד.

רקע
בתנ"ך אחיתופל מתואר כיועץ מוכשר ועצותיו התבררו לאחר מעשה כנכונות. התנ"ך מעיד עליו: .

הגמרא במסכת ברכות מסבירה את נוהל היציאה למלחמה, אשר כלל התייעצות באחיתופל.

כאשר מרד אבשלום באביו דוד, התחבר אחיתופל אל אבשלום ויעץ לו עצות.

עצתו הראשונה הייתה שאבשלום יבוא על פלגשי אביו לעיני ישראל, כדי שידעו שאיננו מתכוון לחזור בו מהמרד, והדבר יחזק את מעמדו אצל אלו שפוחדים מתגובתו של דוד. ואכן אבשלום נטה אהל על גג המלך, ובו קיים יחסים עם פלגשי אביו. דבר שהיה התממשות של דברי הנביא נתן על חטא דוד בבת שבע: .
 
עצתו השנייה והחשובה הייתה להתנפל על מחנה דוד העייף והמוכה בהפתעה, עם צבא של שנים עשר אלף אנשים. במצב זה, אמר אחיתופל, כל אנשי דוד ינוסו והוא עצמו ייהרג, ולאחר מכן, אבשלום יגייס את אנשי דוד אליו. אולם חושי הארכי, שהיה נאמנו של דוד, הפר את עצתו, ויעץ לאבשלום שבמקום זאת יצבור כוח יותר גדול. (למעשה זה מה שנתן לדוד זמן להתארגן). אחיתופל שראה שלא שמעו לעצתו (הנכונה), הלך לביתו ושלח יד בנפשו.

על פי הרד"ק המניע למעשהו היה הקנאה בדוד, ורצונו לסלול לו את הדרך אל המלכות. אחרים מסבירים כי תמיכתו של אחיתופל באבשלום הייתה מחמת שרצה לנקום בדוד בשל פרשת בת שבע, שהייתה בתו של אליעם בנו של אחיתופל.

עצת אחיתופל
הביטוי עצת אחיתופל מסמל עצה גרועה, שנועדה להוליך שולל. ברם לאמיתו של דבר הייתה עצתו של אחיתופל עצה טובה ונכונה, כפי שמעיד התנ"ך: . ושעל כן, דוד, אשר ידע את עוצמת עצותיו, התפלל במיוחד: .

יש הסוברים כי אם הייתה עצתו מתממשת היה מת דוד מלך ישראל טרם זמנו ולכן נחשבת העצה לעצה רעה. סברה נוספת לגבי משמעות הביטוי כעצה רעה הוא טויפל בגרמנית אשר פירושו שטן ומכאן עצת השטן.

בתלמוד
בעיני חז"ל אחיתופל הינו אב טיפוס לאדם חכם בעל מידות מקולקלות, והוא מכונה "איש דמים ומרמה". הגמרא במסכת סנהדרין, מונה את אחיתופל עם ההדיוטות שאין להם חלק בעולם הבא. ואילו במסכת סוטה הוא נמנה בין אנשים, "שנתנו עיניהם במה שאינו ראוי להם, מה שביקשו לא ניתן להם, ומה שבידם נטלוהו מהם". 

בתלמוד מסבירים את מניעיו של אחיתופל לבקש לעצמו את המלוכה בתחושה פנימית של שייכות למלכות, ואכן הוא צדק אבל הקדים את דורו, מכיוון ששלמה המלך היה נינו.

עוד מסופר בתלמוד הבבלי שכאשר ביקש דוד לחצוב את היסודות לבית המקדש התהום התחיל להציף את העולם, ורק אחיתופל ידע לפתור את הבעיה, והציע שיכתבו את השם המפורש על חרס ויזרקוהו למים. גם בירושלמי מתואר כי אחיתופל ידע לגרום למי התהום לרדת, באמצעות דבר שאמר.

מן הכתוב , הסיקו חז"ל שבטרם התאבד השאיר אחריו צוואה, ובה ציווה שלושה דברים: "אל תהיו במחלוקת, ואל תמרדו במלכות בית דוד, ויום טוב של עצרת ברור זרעו חטים."

קישורים חיצוניים 
* 
, בקובץ "ניבים וביטויים" באתר מקרא גשר
*ישעיהו הדרי,, באתר "דעת"
*יהודה איזנברג,, באתר "דעת"
*רז מוסטיגמן,, באתר "עדכן", האוניברסיטה הפתוחה
*מאיר הלוי לטריס,, בפרויקט בן-יהודה

הערות שוליים



ז'אן-פייר פאפן (צרפתית: Jean-Pierre Papin; נולד ב-5 בנובמבר 1963) הוא כדורגלן צרפתי.

בנבחרת צרפת שיחק פאפן 54 משחקים וכבש 30 שערים. פאפן שיחק בקלאב ברוז', אולימפיק מארסיי, מילאן, באיירן מינכן ובורדו.

ב-1991, בעת ששיחק באולימפיק מארסיי, זכה בתואר כדורגלן השנה באירופה והיה בכך לכדורגלן היחיד שזכה בתואר בעת ששיחק בליגה הצרפתית בכדורגל.

זכה בתואר מלך השערים של הליגה הצרפתית במשך חמש שנים רצופות (1988 - 1992). בארבע מתוך אותן שנים היה שותף לזכייתה של אולימפיק מרסיי באליפות צרפת (1989 - 1992). 

ב-4 במרץ 2004 נבחר על ידי פלה לאחד מ-125 שחקני הכדורגל החיים הטובים בעולם.




הקיץ של אביה הוא ספר אוטוביוגרפי פרי עטה של גילה אלמגור המבוסס על סיפור ילדותה, שעלילתו מתרחשת בתחילת שנות ה-50. הספר עובד להצגת יחיד בכיכובה של אלמגור ובשנת 1988 הוסרט לסרט ידוע באותו השם.

בשנת 1992 יצא ספר ההמשך, "עץ הדומים תפוס", המבוסס על חווית נעוריה של אביה. בשנת 1994 יצאה גם גרסת הסרט.

העלילה
אביה היא ילדה בת 10, יתומה מאב, החיה בפנימייה כי אימה החד-הורית ניצולת השואה, הניה, חולה בנפשה ומאושפזת בבית חולים פסיכיאטרי. בטקס סיום הלימודים בפנימייה ב-1951, להפתעתה של אביה, מגיעה אימה לפנימייה ומוציאה אותה משם כי גילתה שהשיער של בתה מלא כינים. אחרי שהן חוזרות הביתה לפתח תקווה, אימה מספרת את אביה כדי לבער את נגע הכינים. הקרחת היא מושא לעג עבור הילדים במושבה.

גם הניה היא מושא ללעג ולבוז עבור ילדי המושבה המכנים אותה "פרטיזונכה" ו"משוגעת". אביה לא מאמינה שאבא שלה מת. יום אחד בא למושבה אדם בשם מקס גנץ. אביה, המוצאת דמיון בינו לבין אבא שלה המנוח המופיע בתמונה, ומדמיינת לעצמה שהוא אבא שלה.

אביה רוצה להשתתף בשיעורי הבלט של מאיה אברמסון, אך מאחר שאין לה בגדים יפים, מאיה לא נותנת לה להיכנס לשיעור. אביה מקללת את מאיה ואת אימה רות אברמסון ולאחר שרות שופכת עליה דלי מים, זורקת אביה אבן, פוגעת בפניה של מאיה וגורמת לה לעיוורון זמני. אביה מבקרת את מאיה בבית החולים ומבקשת ממנה סליחה, וזו סולחת לה. אביה מגלה לה שגנץ הוא אבא שלה.

במסיבה שעורכת רות אברמסון לכבוד החלמתה של מאיה, בוגדת מאיה באמון שנתנה בה אביה ומספרת לאימה שגנץ הוא אבא של אביה. רות מספרת זאת ללנה, אשתו של מקס גנץ. מקס, שמגלה מלנה את השקר לפיו הוא הבעל של הניה ואבא של אביה, כועס על אביה וקורא לה "ילדה רעה". בסוף הספר, חוטפת הניה התמוטטות עצבים ונלקחת בחזרה למוסד הרפואי. מאיה דופקת על דלת ביתה של אביה, שכועסת עליה על כי גילתה את הסוד. היא מבקשת ממנה שתפתח לה, אך לשווא. אביה מבינה שהיא יתומה מלידה. היא אומרת לדודתה אליס שאבא שלה מת ושהיא לא רוצה לדבר עליו יותר. אביה חוזרת בסוף לפנימייה.

קישורים חיצוניים

* 
*, באתר shvoong
* שושנה חלוואני,, באתר משרד החינוך



אלן סידני פטריק ריקמן (באנגלית: Alan Sidney Patrick Rickman; נולד ב-21 בפברואר 1946), שחקן קולנוע ותיאטרון בריטי, זוכה פרס האמי ופרס גלובוס הזהב.

ביוגרפיה
אלן ריקמן נולד בהמרסמית לונדון, למד ב"רויאל קולג' אוף ארט"  ועבד כמעצב גרפי בסוהו. בגיל 26 קיבל מילגה ל-RADA ("האקדמיה הבריטית המלכותית לאמנויות") שם למד מ-1972 עד 1974. מאז מופיע ריקמן בקביעות על במות התיאטרון בבריטניה. בשנת 1985 זכה לשבחים על הופעתו במחזה "יחסים מסוכנים" בהפקה של  "רויאל שייקספיר קומפני". צופי הטלוויזיה הכירו אותו בתפקיד מר סלופ בסדרה של ה-BBC  "דברי ימי מחוז ברסטשר" (Barchester Chronicles), שהתבססה על ספריו של אנתוני טרולופ.

בסרטים בריטיים ריקמן הופיע לרוב ב"סרטים תקופתיים", כמו הסרט "על תבונה ורגישות" בו גילם את דמותו של קולונל ברנדון - ג'נטלמן עדין-נפש ומופנם. לעומת זאת בהוליווד נהגו ללהק אותו בתפקיד הפושע והנבל המוחלט. הופעתו בסרט שובר הקופות "מת לחיות" כהנס גרובר - טרוריסט גרמני, מהווה דוגמה לתפקידים כאלה. דוגמה נוספת היא דמות "השריף מנוטינגהם" בסרט "רובין הוד: נסיך הגנבים", כמו כן בסרט "סוויני טוד" שם שיחק את תפקיד השופט טרפין.

ריקמן התגלה גם כשחקן בעל כישרון קומי בסרטים כמו "דוגמה" או "אהבה זה כל הסיפור", וידוע גם בקולו הנעים לאוזן. בשנים האחרונות שיחק בסדרת סרטי הארי פוטר בתפקיד סוורוס סנייפ, ודיבב את קולו של מרווין בסרט מדריך הטרמפיסט לגלקסיה. אף שכבר אינו מלוהק בהוליווד בתפקיד "הנבל", הוא עדיין נוטה לגלם דמות של אדם מדוכא ולא סימפטי, כך בסרטי "הארי פוטר" ו"מדריך הטרמפיסט לגלקסיה" וכך בסרט המדע בדיוני "כיבוש הגלקסיה".

ב-1997 ביים וכתב את התסריט לסרט "אורחת בחורף" בכיכובן של אמה תומפסון ופלידיה לאו.

באפריל 2005 העלה ריקמן בתיאטרון "רויאל קורט" בלונדון את המחזה "שמי הוא רייצ'ל קורי" המבוסס על מכתבים ויומנים של רייצ'ל קורי, אמריקאית בת 23 שנהרגה ב-16 במרץ 2003 על ידי דחפור צה"לי ברצועת עזה.

רשימת סרטים
* רומיאו ויוליה (1978) Romeo and Juliet
* ‏(1980) Thérèse Raquin
* כל אנשי סמיילי (1982) Smiley's People
* ‏(1982) Barchester Chronicles
* מת לחיות (1988) Die Hard
* נערת החודש (1989) January Man
* אקדח אישה ו...נשיקה (1990) Quigley Down Under
* אוהב אותך בטירוף (1991) Truly Madly Deeply 
* רובין הוד: נסיך הגנבים (1991) Robin Hood: Prince of Thieves
* ‏(1991) Closet Land
* בעיניים עצומות (1991) Close My Eyes
* בוב רוברטס (1992) Bob Roberts
* בגידות מאחורי הקלעים (1994) An Awfully Big Adventure
* (Mesmer (1994
* על תבונה ורגישות (1995) Sense and Sensibility
* רספוטין (1996) Rasputin
* מייקל קולינס (1996) Michael Collins
* אורחת בחורף (1997) The Winter Guest - תסריט ובימוי
* נשיקת הבוגד (1998) Judas Kiss
* ‏(1998) Dark Harbor
* דוגמה (1999) Dogma
* כיבוש הגלקסיה (1999) Galaxy Quest
* ראש בראש (2001) Blow Dry
* הארי פוטר ואבן החכמים (2001) Harry Potter and the Philosopher's Stone‏ 
* הארי פוטר וחדר הסודות (2002) Harry Potter and the Chamber of Secrets
* אהבה זה כל הסיפור (2003) Love Actually
* הארי פוטר והאסיר מאזקבאן (2004) Harry Potter and the Prisoner of Azkaban
* יצירת האלוהים (2004) Something The Lord Made
* מדריך הטרמפיסט לגלקסיה (2005) The Hitchhiker's Guide to the Galaxy
* הארי פוטר וגביע האש (2005) Harry Potter and the Goblet of Fire
* הבושם: סיפורו של רוצח (2006) Perfume: The Story of a Murderer
* עוגת שלג (2006) Snow Cake
* הבן של נובל (2006) Nobel Son
* הארי פוטר ומסדר עוף החול (2007) Harry Potter and the Order of the Pheonix
* סוויני טוד: הספר השטן מרחוב פליט (2007)
*הארי פוטר והנסיך חצוי-הדם (2008)
* יין, סיפור אהבה (2008) Bottle shock 
* אליס בארץ הפלאות (2010) Alice in Wonderland
* הארי פוטר ואוצרות המוות (2010) Harry Potter and the Deathly Hallows, Part 1

קישורים חיצוניים
*



ציפי שחרור (נולדה ב-1953), משוררת וסופרת למבוגרים ולילדים. החל מיולי 2007 לקחה על עצמה שוב את תפקיד העורכת של ירחון "מאזנים".

נכון לשנת 2007, שחרור פרסמה 30 ספרים לילדים, נוער ומבוגרים ובכללם ספרי שירה. בקיץ 2006 יצא קובץ מקיף של שיריה ששמו 'עונה שנייה לאהבה' בהוצאת עקד ובו גם שירים חדשים.
כיום מנהלת אמנותית באתר שירה אינטרנטי ושמו "פואמה" המציג בכל יום שיר אחר.

ספריה
רומן

*"קליפסו רמלה", הוצאת פרדס, 2012

ספרי שיריה

* "כשכולם  הולכים" הוצאת טרקלין-עקד, 1974
* "במזל סרטן" הוצאת ספריית פרוזה, 1979
* "בוסתן של נגיעות" עכשיו, 1982
* "מרד הציפורים" אל"ף, 1985
* "שפה משותפת" ספרית פועלים, 1987
* "קשרים" ספריית מעריב, 1990
* "קטורת וכישוף" אופיר, 1993
* "ברבורים חסרי דאגה" ביתן, 1995
* "אהבה פרהיסטורית" עכשיו, 2000
* "מסרו ד"ש לקירות הבית" ביתן, 2003
* "עונה שניה לאהבה" עקד, 2006 

ספרי פרוזה למבוגרים
* "הריקוד האחרון" הוצאת ספריית מעריב, 1999 
* "נשמות תאומות" הוצאת גוונים, 2007

ספרי ילדים
* "מסיבת כיתה"
* "אמא היא גם אבא"
* "קרוסליה"
* "קרסוליה בחלל"
* "תעלומת הבול הנדיר"
* "עמבצוציק והכוכב הירוק"
* "אהבה ממבט שני"
* "ילדה של קיץ"
* "הנסיכה השקרנית"
* "ארמונות גנובים"
* "עוד סיפור ועוד שיר"
* "חוות החיות של אופיר"
* "יער הגעגועים"
* "בא נשחק בכאילו"

עריכה
* קובץ שירי אהבה של משוררות ישראליות בנות-זמננו, הוצאת סתווית, 1985
* נימפה בג'ינס' - סיפורי נשים, הוצאת ספריית מעריב, 1998, יחד עם דורית זילברמן

ציפי שחרור כותבת גם תסריטים היסטוריים למועצה לשימור אתרים שאת פרסומיה היא עורכת.

תפקידים ספרותיים ואחרים

* חברה במועצת המנהלים של הערוץ השני
* חברה באגודת הסופרים העבריים
* מנחה סדנאות שירה וכתיבה לנוער ולמבוגרים
* עורכת הירחון הספרותי מאזנים
* עורכת כתבי-עת לילדים ולנוער

בנוסף זכתה ציפי שחרור בפרסים רבים על יצירותיה ביניהם פרס ראש הממשלה ופרס אקו"ם.

מזה שנים רבות מעבירה ציפי שחרור סדנאות ועורכת מפגשים לילדים ונער גם בשיתוף עם סופרים אחרים
דרך "סל תרבות שטראוס" וסל תרבות ארצי ואף זכתה להיכלל בתוכנית סופר אורח מטעם משרד החינוך .

קישורים חיצוניים
*
* 

* 
* 




עץ הדומים תפוס הוא ספר מאת גילה אלמגור המתאר את חוויותיה כנערה בכפר הנוער הדסים. הסיפור מגולל מערכת יחסים הנרקמת בקרב בני נוער ניצולי שואה החיים בכפר נוער בישראל בשנות ה-50, שם גרים גם נערים צברים.

על פי הספר הופק בשנת 1994 סרט קולנוע ישראלי בבימויו של אלי כהן ובהפקת גילה אלמגור ואיתן אבן, לפי תסריט שנכתב על ידי אלמגור, כהן ואייל שר. הסרט צולם בכפר הנוער בן שמן. זהו סרט המשך לסרטם הקודם של אלמגור וכהן, "הקיץ של אביה".

מאירועי העבר
בסוף הספר "הקיץ של אביה" אמה של אביה, הניה, מתאשפזת ודודתה, אליס, שולחת את אביה בת ה-10 לפנימייה עד שאמה תחלים. כך מסתיים הסרט הקודם ובתחילת הסרט "עץ הדומים תפוס" אביה גדלה והיא חיה בפנימייה של ניצולי השואה. היא ואמה נשארות בישראל בעוד שדודתה אליס כותבת לאביה שהיא נוסעת לגרמניה לצורך השילומים המיועדים לה ולמשפחתה.

מספר חודשים לפני קו העלילה חברי קבוצת "חמנית" בפנימיית "אודים" מחפשים אחר חניך בקבוצתם, מישה אלבוים. התקופה בה הם מחפשים אותו היא תקופת החורף שמקשה על החיפושים.

עלילת הספר
בני נוער יתומים ניצולי שואה ובני נוער "צברים" חיים בפנימייה "אודים". בבוקר הם מנהלים חיים רגילים ולפעמים כשרע להם או כשהם רוצים לדבר, הם נפגשים תחת עץ הדומים ומדברים או חושבים, אך בלילה שבים ועולים הזיכרונות  מימי השואה.

אביה ה"צברית" רוצה לגלות את זהותו של אבא שלה, ולשם כך היא מתמודדת עם אמה הלוקה בנפשה, ומתחברת עם יוּ‏רק. יולה חושבת שאבא שלה חי, אולם בסוף מתבררת לה האמת המרה. מירה לא מצליחה לזכור את ההורים האמיתיים שלה, אך יודעת שהם לא ההורים שטוענים כי היא בתם.

שחקנים

ההצגה
בשנת 2007 הועלתה על הבמות גרסת ההצגה, ובין היתר השתתפו בהצגה זו שחקנים מוכרים כמו גאיה טראוב (בתפקיד אביה) וסשה גרישקוב (בתפקיד שרה ב'), ולצדם גם שחקנים אלמוניים. ההצגה זכתה להצלחה רבה בתחום הצגות ילדים ונוער, בדומה להצלחת הספר והסרט.

קישורים חיצוניים
* 
* 


ארבע הפרשיות הן ארבע פרשיות מיוחדות שנאמרות אחרי קריאת פרשת השבוע בשבתות, בין השבת שלפני חודש אדר לשבת שלפני חודש ניסן, ובהן מפורטות מצוות ייחודיות לתקופה בשנה. כך לדוגמה, בשבת שלפני פורים קוראים את פרשת זכור, המתקשרת, לפי חז"ל, לרעיון החג.

שבת שקלים
*זמנה - השבת שלפני ראש חודש אדר (או שבת ראש חודש אדר) בשנה מעוברת זמנה לפני אדר ב'. בשבת זו מוציאים שני ספרי תורה ובשני קוראים את פרשת שקלים (ספר שמות ל, יא-טז), אם זו שבת ראש חודש מוציאים בה עוד ספר (בראשון פרשת שבוע, בשני פרשת ראש חודש, ובשלישי פרשת שקלים). 
*עניינה - פרשת שקלים עוסקת בחיובו של כל אחד מעם ישראל להביא את מחצית השקל עבור קרבנות הציבור שהקריבו בבית המקדש. 
*הפטרה - "ויכרות יהוידע" (מ"ב יא). ההפטרה עוסקת בנדבת העם לבדק הבית בבית המקדש. וקהילות אשכנז נוהגים לקרוא "בן שבע שנים" (מ"ב יב). 

שבת זכור
*זמנה - השבת שלפני פורים. בשבת זו מוציאים שני ספרי תורה, בראשון קוראים את פרשת השבוע ובשני קוראים את "פרשת זכור" (ספר דברים כה, יז-יט).  
*עניינה - פרשת זכור עוסקת בחיוב לזכור את מלחמת עמלק שארעה זמן קצר לאחר יציאת מצרים. בהמשך לחיוב זה מצווה עם ישראל למחות ולהשמיד את זכר עמלק. בעקבות פרשנותם של חז"ל, שהמן האגגי הוא מזרע עמלק (צאצא ישיר של אגג מלך עמלק), קוראים את הפרשה סמוך לחג הפורים, שבו נתלו המן ועשרת בניו.
*הפטרה - "פקדתי את אשר עשה עמלק" (ש"א טו). ההפטרה עוסקת במלחמת שאול בעמלק, השארת אגג מלך עמלק והצאן בחיים למרות ציווי מפורש, אובדן מלכות שאול בגלל הפרת הציווי, והריגת אגג על ידי שמואל. 
*חיובה - לדעת רוב הפוסקים שמיעת פרשת זכור הינה מצוה מהתורה, מצוות זכירת מעשי עמלק. ברם ישנם דעות שהקריאה בתורה של פרשת זכור היא מדרבנן בלבד, כמו כל ארבע הפרשיות . בשל חשיבותה של קריאה זו לפי רוב הדעות כמצווה מהתורה, מקפידים על קריאת פרשה זו יותר מהרגיל (קריאה מספר תורה שכשרותו טובה, דקדוק בניקוד ובטעמי המקרא, הקפדה על הברת הקורא בתורה, הכרזה על הצורך בכוונה לפני הקריאה). ישנם דעות שגם נשים חיבות בשמיעת הפרשה מן התורה.

בתקופת הגאונים נקראה בשם שבת מחיית עמלק.

בחלק מקהילות ישראל (בעיקר מקרב יהדות ספרד) נוהגים לקרוא בשבת זו את הפיוט מי כמוך ואין כמוך שחיבר ר' יהודה הלוי, המכיל את תקציר סיפור מגילת אסתר. יש נוהגים לומר את הפיוט בתוך תפילת נשמת כל חי, ויש נוהגים לאומרו לאחר חזרת הש"ץ של תפילת שחרית סמוך לקריאת התורה או אחריה.

שבת פרה
*זמנה - השבת שלפני שבת פרשת החודש. בשבת זו מוציאים שני ספרי תורה ובשני קוראים את פרשת פרה (ספר במדבר יט, א - כב).
*עניינה - פרשת פרה עוסקת בטהרה מטומאת מת על ידי אפר פרה אדומה. בשל כך, יש הסוברים כי חיוב קריאת פרשת פרה הוא מן התורה.
*הפטרה - "וזרקתי עליהם מים טהורים..." (ספר יחזקאל לו). ההפטרה עוסקת בטיהורו הרוחני של עם ישראל על ידי הקב"ה.
*חיובה - יש האומרים שאף קריאת פרשת פרה היא מן התורה. ויש החולקים בטענה שאין שום רמז בתורה על כך.

שבת החודש
*זמנה - השבת שלפני ראש חודש ניסן (או שבת ראש חודש ניסן). בשבת זו מוציאים שני ספרי תורה ובשני קוראים את פרשת החודש (ספר שמות יב, א-כ), באם זו שבת ראש חודש מוציאים בה עוד ספר (בראשון פרשת שבוע, בשני פרשת ראש חודש, ובשלישי פרשת החודש).
*עניינה - פרשת החודש עוסקת בהכרזה שניסן הוא החודש הראשון וענייני קידוש החודש. כמו כן מפורטים בה דיני קורבן פסח.
*הפטרה - "בראשון באחד לחודש" (ספר יחזקאל מה). ההפטרה עוסקת בדיני חג הפסח וקורבנותיו בבית המקדש השלישי.

שבת הפסקה
על פי הלוח העברי הנהוג כיום, ראש חודש אדר הסמוך לניסן יכול לחול בארבעה מתוך שבעת ימי השבוע - שני, רביעי, שישי ושבת. כדי שכל פרשה מתוך ארבעת הפרשיות תצא בזמנה, נקבעה בכל שנה שבת או שתיים בחודש אדר, בהן הרצף נפסק ויש הפסקה מארבעת הפרשיות. הסימן לזכור באיזו שבת ההפסקה מובא בשולחן ערוך כ: "זטו בו דד וביו". הפענוח - האות הראשונה היא היום בשבוע בו חל ראש חודש, האותיות אחר כך הן התאריך בחודש של שבת ה'הפסקה'. ביאורו:

הערות שוליים

קישורים חיצוניים

*



בדיני טומאה וטהרה, ולד הטומאה הוא דבר שנטמא מכח אב הטומאה.

מקורות בתורה
המקור התורני למושג ראשון לטומאה מופיע בספר ויקרא; .  הטמא פירושו אדם בדרגה של אב הטומאה וכל אשר יגע בו היינו חפץ שמוכשר לקבל טומאה.

בתלמוד ירושלמי נחלקו בכך רבי יוחנן ובר קפרא, לפי רבי יוחנן וולד הטומאה היא טומאה מהתורה, ולפי בר קפרא היא מדברי חכמים. המפרשים מסבירים כי המחלוקת היא אודות שני לטומאה, כלומר - האם וולד הטומאה יכול לטמא אובייקט אחר בטומאה מהתורה, שלפי בר קפרא מהפסוק "וכל אשר יגע בו הטמא יטמא" משמע שרק אב הטומאה יכול לטמאות ראשון לטומאה, אבל אין מקור לכך שהראשון לטומאה הופך את הנוגע בו לשני לטומאה, ואילו לפי רבי יוחנן מכיוון שכתוב "והבשר אשר יגע בכל טמא לא יאכל", שמכך משמע "כל טמא" - גם ראשון לטומאה, יש להוכיח ששני לטומאה גם היא מהתורה.

ראשון לטומאה
*אדם, כלים, אוכלים ומשקים שנגעו באב הטומאה.

שני לטומאה
*מאכל או משקה שנטמאו מ"ראשון לטומאה" נעשה "שני לטומאה". "שני לטומאה" מטמא רק קודש ותרומה (ולא חולין) ב"שלישי לטומאה".
*חולין שנטמאו מראשון לטומאה נפסלו ואינם מטמאים עוד (חז"ל גזרו על משקים שנטמאו שתמיד יחזרו להיות ראשון לטומאה (כך שמשקה לא יהיה אף פעם שני לטומאה). גזירה זו הולידה את המשפט "מטמאיך לא טמאוני ואתה טמאתני" - אדם שנגע בחפץ שני לטומאה לא נטמא, אולם אם נגע החפץ במשקים והמשקים באדם (חוזרים המשקים להיות ראשון לטומאה), האדם נטמא.
*ידיים של אדם הן תמיד (אא"כ ידוע לו שטבל) שניות לטומאה, בשל כך יש ליטול ידיים טרם אכילת פרי רטוב (שהוכשר לקבל טומאה ממשקי י"ד-שח"ט-ד"ם (יין, דם, שמן, חלב, טל, דבש ומים)).
*קודש או תרומה שנטמאו מראשון לטומאה.

שלישי לטומאה
*קודש שנטמא מ"שני לטומאה" או תרומה שנטמאה מ"שני לטומאה" נעשים "שלישי לטומאה" ופסולים. "שלישי לטומאה" מטמא רק קודש ב"רביעי לטומאה". לפעמים מכונה ולד הטומאה ולפעמים ולד ולד הטומאה.

רביעי לטומאה
*קודש שנטמא מ"שלישי לטומאה" נעשה "רביעי לטומאה" ופסול. "רביעי לטומאה" לא מטמא שום דבר ב"חמישי לטומאה" למעט מי אפר פרה אדומה.

חמישי לטומאה
במסכת פסחים (דף י"ח) מובא שייתכן שיהיה חמישי לטומאה לפי שיטת רבי עקיבא, אולם הרמב"ם (בהלכות שאר אבות הטומאות יא, ד) פוסק נחרצות: "הרביעי פסול ואינו מטמא ואין רביעי עושה חמישי לעולם".

הערות שוליים


 

ביהדות הדתית, שבת כלה היא השבת שלפני החתונה, שבה נהוג שחברותיה של הכלה חוגגות איתה לקראת נישואיה הקרובים. 

בקרב האשכנזים, השבת שלפני החתונה היא שבת חתן, שבה החתן עולה לתורה למפטיר ולהפטרה, ולאחר מכן נערכת בבית הכנסת קידוש לכבוד החתן. הכלה אינה משתתפת באירוע זה, בשל המנהג בציבור הדתי שהחתן והכלה אינם נפגשים תקופה מסוימת לפני החתונה. לעומת זאת, משפחת הכלה משתתפת בדרך כלל בשבת החתן, והפתרון שנוצר לבדידות הכלה הוא שהכלה נותרת בביתה עם חברותיה המשמחות אותה. מנהג זה הוא מנהג מחודש מעשרות השנים האחרונות.

בקרב הספרדים שבת חתן היא לאחר החתונה, ולא קיימת אצלם הבעיה של בדידות הכלה בשבת קודם הנישואין, אך גם אצלם נהוגה שבת כלה בשבת שלפני החתונה.

לעתים מאופיינת שבת כלה בחלק מסממני מסיבת רווקות שמשמעם מסיבת התפרקות קודם לחיי הנישואין, דבר שגורר ביקורת מצד גורמים שונים. 

קישורים חיצוניים
*, באתר הסוכנות היהודית
* אליעזר מלמד,, באתר "ישיבה" 
* תמר גורפינקל,, באתר "סרוג"


ביהדות, שבת שירה הוא כינוי לשבת שפרשת השבוע שלה היא פרשת בשלח. בפרשת בשלח מופיעה שירת הים ששרו בני ישראל בקריעת ים סוף, ולהפטרת הפרשה קוראים את שירת דבורה. בפרשה זו מוזכר גם כן סיפור המן שירד לבני ישראל במדבר, וכזכר לכך ישנם מנהגים מיוחדים בחלק מן הקהילות. על פי הסבב השנתי של פרשיות השבוע, שבת שירה חלה בדרך כלל בשבת הסמוכה לט"ו בשבט.

מנהגי קריאת השירה
שירת הים נאמרת בבית הכנסת בכל יום כחלק מפסוקי דזמרא בתפילת שחרית. בשבת פרשת בשלח, קוראים את שירת הים גם בקריאת התורה כחלק מקריאת פרשת השבוע. בחלק מן הקהילות נהוג לקרוא את שירת הים בקריאה בתורה במנגינה מיוחדת, וכמו כן בשבת זו קוראים את שירת הים בפסוקי דזמרא באותה מנגינה.

בקהילות גאורגיה נוהגים שבפסוקי דזמרה מוסיפים את הקטע "ותקח מרים הנביאה..", וקוראים את "שירת הים" בניגון ייחודי כשכל ציבור המתפללים עומד. 

מנהגים כזכר למן
ישנו מנהג לפזר בשבת זו את שאריות האוכל לציפורים, וזאת בשל מדרש המספר כי בשבת הראשונה לירידת ה"מן" אמר משה כי בשבת לא ירד מן, וביום שישי תרד כמות כפולה גם בשביל שבת. דתן ואבירם פיזרו מהמן של יום שישי בשבת, וזאת כדי להפריך את דברי משה, אך ציפורים אכלו את המן שפוזר, וכך עם ישראל ראה את מימוש נבואת משה. לכן מפזרים את האוכל בשבת זו, בה קוראים בתורה על ירידת המן.

בקהילות גאורגיה, נוהגים  לאכול מאכל חיטה מיוחד שנקרא "קורקוטי", וזאת מפני "פרשת המן" המוזכרת בפרשה זו.

מנהגים הקשורים לט"ו בשבט
בחסידויות רבות נערך בשבת זו טיש מיוחד ("פירות טיש"), ובו מחולקים פירות ארץ ישראל, בשל סמיכות שבת שירה לט"ו בשבט.

קישורים חיצוניים
*, באתר "דעת"
* 
*, באתר נתיבי חיים ומשה פינטו

הערות שוליים





כרבלא (ערבית: كربلاء) היא עיר בעיראק, כ-100 קילומטרים דרומית לבגדאד.

בעיר כרבלא נהרג חוסיין בן עלי יחד עם 70 מבני משפחתו על ידי צבא השליט יאזיד בן מאעוויה מבית אומיה, באחד מהמאורעות החשובים לאסלאם בכלל ולשיעה בפרט. חוסיין נקבר בכרבלא, קברו הוא מוקד עלייה לרגל וכרבלא עיר קדושה לשיעים.

רקע היסטורי
לאחר שהח'ליף עלי אבן אבו טאלב נרצח בשנת 661 ובנו הבכור חסן נאלץ לוותר על שלטונו, עבר השלטון בעולם המוסלמי לבית אומיה. בנו השני של עלי, חוסיין, ניסה להחזיר את השלטון לבית עלי ובמהלך הקרב בכרבלא נהרג יחד עם כל אנשיו.
הקרב בכרבלא ומותו של חוסיין הטביעו את חותמם עמוק באמונה השיעית. בעקבותיהם הפכה השיעה ממפלגה שרוצה להחליף את השלטון לתנועה דתית.
על פי האמונה השיעית, חוסיין בחר למות בקרב שהיה בעצם אבוד מראש, כביטוי לאהבת האסלאם והגנה על אללה.

השיעים מציינים את קרב כרבלא בטקס התעזיה - ניחומים כדי להשתתף בצער בית עלי, מעשה אותו הם רואים כמצווה. הניחומים מגיעים לשיאם ביום העשוראא – העשרה בחודש מוחרם, תאריך הקרב על פי האמונה המוסלמית. 
בטקסי חג העשוראא משחזרים את הקרב, והמשתתפים פוצעים את עצמם בחרבות וסכינים עד זוב דם.



משטרה חשאית היא ארגון לשמירת החוק והמשטר במדינה, הפועל בדרכים חשאיות.

בדרך כלל, המשטרה החשאית עוסקת במניעת מתקפות כנגד הממשלה מצד גורמי פנים (מהפכנים, חתרנים וכו'). בתקופות שונות בהיסטוריה תפקיד זה בוצע על ידי סוכנויות שונות בעלות תחומי סמכות מגוונים, ולכן המונח "משטרה חשאית" הינו כוללני ומקיף גם ארגונים שלא היו שיטוריים כלל, או שכלל לא היו חשאיים.

במדינות דיקטטוריות, מדינות משטרה ומדינות טוטליטריות, המשטרה החשאית משתמשת לעתים קרובות בשיטות ואמצעים שנחשבים לבלתי חוקיים (אלימות, רצח, סחיטה, עינויים, חטיפה) במטרה לדכא מהפכנים, דיסידנטים ואת האופוזיציה. ברבות ממדינות אלה, המשטרה החשאית היא אחד ממוקדי הכוח המרכזיים במשטר, והיא מעורבת כמעט בכל תחומי החיים.

גם במדינות דמוקרטיות ישנן משטרות חשאיות, אלו פועלות לרוב בדרכים מתונות יותר, אך בעִתות מלחמה או משבר מוענקות להן לעתים סמכויות נרחבות למדי.

מאפייני המשטרה החשאית
המאפיינים של ארגון, ההופכים אותו למשטרה חשאית, נתונים במחלוקת תמידית. ישנם מספר מאפיינים המקובלים כמאפייני משטרה חשאית:

*עיסוק בהאזנות סתר.
*ביצוע חיפושי פתע.
*הסתננות לארגונים שונים.
*שימוש בעינויים.
*הוצאות חשאיות להורג ו"העלמת" אנשים.
*הפצת מידע כוזב (דיסאינפורמציה).

משטרות חשאיות בעולם כיום
בברית המועצות וברוסיה
* שירות הביטחון הפדרלי של הפדרציה הרוסית, שיש המאשימים אותו בשימוש בשיטות העבר של הק.ג.ב..

באירופה
* ה-SRI הרומני (Serviciul Român de Informaţii), יש הטוענים כי מורשת הסקוריטטה ושיטותיו עדיין פועמים בו.
* המדור המיוחד של המשטרה הבריטית, הפועל כזרוע המבצעת של ה-MI5.

במזרח התיכון
* מיניסטריון המודיעין האיראני והפסדראן (משמרות המהפכה).
* שירות הביטחון הכללי בישראל.

אסיה
* משרד ביטחון המדינה בסין.
* KOPKAMTIB באינדונזיה.
* הסוכנות לביטחון המדינה בצפון קוריאה.
*  MISG בפיליפינים.

אפריקה
* BNM (Brigade Mixte Mobile) בקמרון.
* DEMIAP (Détection Militaire des Activités Anti-Patrie) ברפובליקה הדמוקרטית של קונגו.



 
 
 


אבא גנוב 2 הינו הסרט השני בטרילוגיית סרטים ישראליים בה כיכב השחקן יהודה ברקן. שלושת הסרטים בטרילוגיה הם: אבא גנוב (1987), אבא גנוב 2 (1989), אבא גנוב 3 (1991).

תקציר העלילה
צ'יקו הטברייני ובן בן ה-10 עוברים לגור ביפו.

קוגלר הנוכל ויד ימינו שרמן מגישים לבית המשפט דו"ח על מצבו הנוכחי של הילד. הם טוענים כי הילד הוא בן לאב חד-הורי וגדל בתנאי הזנחה.

קוגלר מתקשר למגי ומספר לו כי בכוונתו לדאוג לכך שהילד יועבר למוסד לילדים חוסים, אך מגי לא מסכימה. הוא מרגיע אותה ואומר לה שזה רק זמני, שכעבור חודש-חודשיים הוא ישכנע את השופט שיהיה יותר טוב לילד לגור בבית חם, בחו"ל, עם אמו מאשר במוסד.

המדינה מאיימת לקחת מצ'יקו את בנו ולשלוח אותו למוסד לילדים חוסים.

ההורים של גליה מגיעים מקנדה וסוניה וה"דוקטור" מציגים את עצמם בפניהם כהורים של צ'יקו. צ'יקו מצליח לעשות עליהם רושם.

בן לא מסתדר בכיתה בבית ספרו החדש. הוא היחיד שלא הכין מתנה ליום האם ולפיכך, חבריו לכיתה לועגים לו כי אמא שלו לא בארץ.

צ'יקו הולך לביתה של גליה ובגלל אי הבנה לפיה הוא רואה שם את הלקוח האמריקאי שלה לבוש בחלוק, הוא בטעות חושב שהיא בוגדת בו והוא מנתק איתה את הקשר.

צ'יקו מפליג עם בן בספינה לאי יווני בשם נקסוס. שם הם רבים בגלל שצ'יקו פוחד להודות שהוא אכן אוהב את גליה. צ'יקו צועק לבן שהוא כנראה לא מבין שגליה היא לא אמא שלו. בן לא מקבל את זה וצ'יקו סוטר לו.

כשצ'יקו מבלה במסעדה יוונית, בן משחרר את הספינה ויוצא להפליג בים התיכון. צ'יקו מגלה שבן נעלם עם הספינה ובעזרתה של משטרת יוון, הוא עולה למסוק משטרתי. המסוק מגיע אל מעל האונייה. צ'יקו קורא לבן לעצור את האונייה, אך לשווא. צ'יקו קופץ מהמסוק, נפצע קלות בראש ושובר את הרגל. האב והבן מתחבקים ומתפייסים.

בן, בשיתוף פעולה עם בבר, מתמרן את העניינים כך שאבא שלו יתחתן עם גליה ולא ייקחו אותו למוסד לילדים חוסים.

בסופו של דבר, צ'יקו מגיע אל אולם השמחות, על קביים. כשברקע נשמע השיר "אני נשבע" של חיים משה, הוא וגליה עומדים תחת החופה ומתחתנים. כשצ'יקו פותח את בקבוק השמפנייה, הוא מעיף את הפקק על העוגה של קוגלר ומלכלך לו את החליפה. קוגלר אומר בתדהמה "אני לא מאמין".

צוות השחקנים
* יהודה ברקן - יצחק (צ'יקו) בן-דוד
* אלונה קמחי - גליה רשף
* בן ציון - בן בן-דוד
* אריה אליאס - ניסים
* אורי שמיר - נתן קוגלר
* ג'יטה לוקה - סוניה
* יהודה עפרוני - בנימין לפיד
* מרים גבריאלי - טובה לפיד
* אילנה ברקוביץ' - אפרת רשף
* ג'ק וידרקר - בבר
* איציק ווייס - צביקה אברמורף
* אלברט אילוז
* דני שגב - רינגו
* אסתי זקהיים - אתי
* קרן מור - מגי וויינברג

ראו גם
* אבא גנוב
* אבא גנוב 3

קישורים חיצוניים
*, באתר ynet
* 
* 




אבא גנוב 3 הינו השלישי בטרילוגיית סרטים ישראליים בה כיכב השחקן יהודה ברקן. שלושת הסרטים בטרילוגיה הם: אבא גנוב (1987), אבא גנוב 2 (1989), אבא גנוב 3 (1991).

תקציר העלילה
צ'יקו הטברייני ובן בן ה-12 גרים כעת באילת עם גליה ובתה אפרת.

סאם ויינברג, אביו החורג של בן, קנה שטחים באילת, חתם על חוזה והשקיע מיליונים בפרויקט לבניית קניון באזור הנמל שעלול לפגוע בפרנסה של עובדי הנמל ולזרוק עשרות משפחות לרחוב. מי שמייצג את ויינברג הוא ברונו, עוזרו של עורך הדין הנוכל קוגלר.

גליה היא היועצת המשפטית של ראש עיריית אילת, הופמן. מצב זה יוצר מתח בינה ובין צ'יקו.

בעת הפגנת הדייגים מול בניין ראש העירייה, בן מדבר לליבו של ראש העיר, אך קוגלר לא מתרכך, מאחר שלטענתו החוזה חתום והכל חוקי.

צ'יקו שורף את השלט המכריז על הקמתו הקרובה של הקניון ומעודד את עובדי הנמל לצאת להילחם נגד התוכנית הנוראית הזאת.

גליה מתפטרת מתפקידה כיועצתו המשפטית של ראש העיר, צ'יקו סולח לה והיא זוכה בחיבתם ובאמונם של עובדי הנמל. היא מבטיחה להם לטוס לבאר שבע ולהשיג שם בבית המשפט המחוזי צו מניעה זמני כדי שלא ינסו לחדש את בניית הקניון. היא אומרת להם שיש להם סיכוי טוב לקבל אותו.

אחרי שצ'יקו מגלה ששרפו לו את הבית שהיה בבניה,הוא מתפרץ לתוך הדיסקו שיבא של מלון המלך השלמה עם העוגה לכבוד יום הולדתו של בן. הוא מכה את ברונו ומטיח את העוגה בפרצופו של קוגלר וכתוצאה מכך נעצר.

מגי ובעלה מגיעים במטוס לאילת. מגי הולכת לתחנת המשטרה לראות את צ'יקו. היא מציעה לו שבן יטוס איתה לאמריקה שלושה שבועות לחופשת פסח ובתמורה היא תשכנע את בעלה להזיז את הקניון 500 מ' צפונית מהנמל ולבנות לצ'יקו בית חדש ואת ברונו לבטל את התלונה נגדו. צ'יקו לא כל כך מאמין לה. מגי נפגשת עם גליה. היא אומרת לה שהיא מרגישה אשמה על שהיא לא הייתה לצידו של בן ולא ראתה אותו גדל. מגי מבקשת מגליה שתנסה לשכנע את צ'יקו לקבל את ההצעה שלה. אפרת ובן מגיעים ושומעים במקרה את השיחה ביניהן. גליה מבינה אותה כאמא, אך לא כעורכת דין. גליה אומרת למגי שכדאי שתשאל לדעתו של בן. גליה מדברת על זה עם צ'יקו בתאו בתחנת המשטרה. בן אומר לאביו שהוא רוצה לנסוע עם אמו לאמריקה לשלושה שבועות לחופשת פסח, למורת רוחו של צ'יקו. צ'יקו לא יודע אם מגי תתן לו לחזור ובן אומר לו בביטחון רב שאין לו לאן לחזור ושהוא מעדיף אמא באמריקה מאשר אבא בבית סוהר.

בן נפרד מאביו בתא המעצר ומשאיר לו מכתב. צ'יקו קורא את המכתב ומגלה את ההקרבה שבנו מקריב עבורו: בן לא רצה לנסוע לאמריקה ואם הוא עושה זאת, זה כדי שאביו ייצא מהכלא ושהדייגים לא יאבדו את מקור הפרנסה שלהם.

הסמל דורך על השעון שלו ושובר אותו, משחרר את צ'יקו כמה דקות לפני השעה אחת בצהריים, בניגוד למה שקוגלר אמר לו. צ'יקו רץ לשדה התעופה, בן יוצא מהמטוס שניהם נפרדים בחיבוק חם ומרגש. בסוף צ'יקו נותן לבן לטוס ובן מבטיח לחזור.

פרט שמאפיין מאוד את הסרט, הוא שהסרט "אבא גנוב 3",הוא הסרט היחיד שצולם בישראל בזמן מלחמת המפרץ. דבר שגרם לשינוי העלילה המקורית והחלפת השחקניות הראשיות, אלונה קמחי (גליה) וקרן מור (מגי) מפני שפחדו לנסוע לצילומים בזמן המלחמה.

פורסם שבסרט משתתפת הזמרת עדנה לב, אך השריד היחיד הידוע שלה מהסרט הוא שירה "תדליק אותי", שכתב יהונתן גפן והלחין יאיר קלינגר, והוא השיר שהושמע בסצנת הפתיחה, והופיע בפסקול לצד שירה של ריקי גל "ילד אסור ילד מותר". שירה של לב לא הוקלט במקור לפסקול, אלא לאלבומה "הדרך אלי" מ-1989. השיר מאוחר יותר צורף לפסקול, ועל אף שזכה להצלחה לא הפך לידוע ביותר.

צוות השחקנים
* יהודה ברקן - יצחק (צ'יקו) בן-דוד
* בן ציון - בן בן-דוד
* עירית שלג - גליה בן-דוד
* חלי גולדנברג - מגי וויינברג
* אורי שמיר - נתן קוגלר
* לני רביץ - סם וויינברג
* אילנה ברקוביץ' - אפרת רשף
* יגאל עדיקא
* עדנה לב

ראו גם
* אבא גנוב
* אבא גנוב 2

קישורים חיצוניים
* 
* 
* 
* 


 
 

גֶ'טה לוקה (5 בספטמבר 1921 - 22 באוגוסט 2001) הייתה שחקנית,  בדרנית וזמרת ישראלית בתיאטרון, על הבמה הקלה ובקולנוע.

לוקה נולדה ברומניה בשנת 1921. היא למדה משחק בין השנים 1940-1945 בסדנת תיאטרון יידיש בגטו ברומניה. עלתה לישראל כניצולת שואה בשנת 1948, כחודש לאחר הקמת המדינה.

היא הופיעה לראשונה כזמרת בפני חיילים בתחילת מלחמת השחרור. כמו כן התפרסמה לראשונה כזמרת בתוכניות האחרונות שהעלה התיאטרון הסאטירי "לי לה לו" בביצוע שיריו של נתן אלתרמן: "אני חדש בארץ", "מי זה דופק בדלת", "עוד לא יודעת עברית". שירים אלה זכו להצלחה רבה והפכו למזוהים עמה. לאחר מכן השתתפה בהפקות בידור שונות, שיחקה בהצגות ביידיש וברומנית והוציאה מספר תקליטים.

קריירה בתיאטרון
ג'טה לוקה שיחקה במספר תיאטראות כגון דו-רה-מי, המטאטא, סמבטיון, התיאטרון הוורוד, הבימה והתיאטרון העירוני באר שבע. היא הופיעה בהצגות רבות, הבולטות ביניהן: "זורבה היווני", "שני קונילמל", "הרולד ומוד", "אמלי", "אופרה בגרוש", "בית ברנרדה אלבה", "רומיאו ויוליה", "שידוכין", "בית בובות", "הסערה", "טרטיף", "אגדות מיערות וינה". 

בשנים 1988-1985 הופיעה במסגרת התיאטרון העירוני חיפה בהצגת היחיד "אחת זקנה" מאת נאוה סמל, העוסקת בעולמם של הקשישים. בהצגה זו גם הופיעה ברחבי הארץ בבתי-אבות ובתי-ספר. 

המחזה האחרון בו שיחקה היה "חנוק אותי אהוב", בתיאטרון הסימטה ב-1989.

סרטים בהם הופיעה
"איי לייק מייק", "רק בלירה", "שוד הטלפונים הגדול","קזבלן", "יום הדין", "רחוב 60", "דודה קלרה", "בדרנית בחצות", טרנזיט" ו"אבא גנוב" ובסדרת הטלווזיה "כן מה?" לצידו של גידי גוב.

ג'טה הופיעה, לעתים קרובות בהתנדבות, בפני חיילי צה"ל.
 
בשנת 1988 עברה אירוע מוחי, אחריו התקשתה להמשיך ולהופיע. אושפזה ב-1995 בבית החולים הגריאטרי בנתניה, בעקבות שבץ מוחי. 
כיוון שבתחילת שנות ה-80 הפסידה ג'טה את כל רכושה וכספה במפולת הבורסה הגדולה, אירגנו לה חבריה ערב התרמה, כדי לממן את הוצאות שהייתה במוסד הסיעודי. עד למותה נתמכה כלכלית על ידי ארגון אמ"י.

בשנת 1995 זכתה בפרס "מגן אשכולות" מטעם "האקדמיה הישראלית לתיאטרון".
 
ב-22 באוגוסט 2001 הלכה לעולמה, שבועיים לפני יום הולדתה ה-80. הייתה נשואה פעמיים, הניחה אחריה בת, שלושה נכדים ונכדה. נקברה בבית העלמין ירקון. 

בשנת 2010 פרסמה  עדינה בן-נון יוסף רומן ביוגרפי על חייה של ג'טה לוקה.

לקריאה נוספת
* עדינה בן-נון יוסף, צחוק הגורל - ג`טה לוקה, הוצאת אופיר, 2010
 
קישורים חיצוניים
*
*
*, כתבה באתר ynet לאחר מותה.




אבא גנוב הינו הראשון בטרילוגיית סרטים ישראליים בה כיכב השחקן יהודה ברקן. שלושת הסרטים בטרילוגיה הם: אבא גנוב (1987), אבא גנוב 2 (1989), אבא גנוב 3 (1991).

תקציר העלילה
יצחק בן-דוד, המוכר בכינוי "צ'יקו", הוא דייג טברייני המגדל לבד את בן, בנו בן ה-8.
כשבן היה בן 3, אמו מגי, נטשה אותו ואת בעלה צ'יקו וברחה לארצות הברית כדי להתחתן עם מיליונר ולמצוא לעצמה חיים טובים יותר. צ'יקו ובן מכירים על האונייה שלהם את גליה ואפרת התל אביביות. גליה היא עורכת דין אלמנה שאיבדה את בעלה במלחמת לבנון ומאז היא מגדלת לבד את בתה. צ'יקו מתאהב בגליה ובן מתאהב באפרת.
מגי, הנשואה לאיש עסקים מיליונר בשם סאם ויינברג, חוזרת לארץ ודורשת את החזקה על הילד, אך צ'יקו מסרב. מגי מיוצגת על ידי עו"ד נוכל בשם קוגלר שהוא לא אחר מאשר המעסיק של גליה. בדיון בבית המשפט, השופט שומע את הצדדים ופוסק לטובת האם. בעקבות זאת בן עובר לגור עם אמו בתל אביב.
צ'יקו גונב את המכונית של קוגלר ונעצר בשל כך. גליה משחררת אותו בערבות ומחתימה אותו על ייפוי כוח כדי שהיא תייצג אותו בעירעור. בהמשך היא מתפטרת ממשרדו של קוגלר.
קוגלר אומר למגי וסאם שכדי לנצח בעירעור, עליהם לעזוב את הארץ עם הילד ולטוס לארצות הברית. הוא משכנע אותם שזה בסדר ו"חוקי".
בן לא מרגיש טוב ומתגעגע לאביו, הוא רב עם אמו משום שהיא זרקה את המתנות שאביו קנה לו בשמה לימי הולדתו כשהיא הייתה בחו"ל. עקב כך הוא בורח בלילה מבית אמו בעזרת גליה, אשר מסיעה אותו לטבריה. גליה מסבירה לצ'יקו שעליו להחזיר את הילד לאמו כדי שהעירעור שלו לא יידחה וצ'יקו מסכים. אך בן לא מעוניין לעזוב את אביו והשניים נשבעים לא להיפרד לעולם.
מגי ובעלה, סאם, נוסעים עם הילד לנמל התעופה בן-גוריון. טינה, המזכירה של קוגלר, מתקשרת לגליה ומיידעת אותה במתרחש. גליה, צ'יקו ואפרת נוסעים במהירות אל נמל התעופה, עם צו עיכוב יציאה מהארץ, חתום על ידי שופט.
רגע לפני שמגי, סם ובן עולים למטוס, צ'יקו רואה אותו וקורא לו. בן רץ אליו והשניים מתרגשים ומתחבקים בחום.

צוות השחקנים
* יהודה ברקן - יצחק (צ'יקו) בן-דוד
* אלונה קמחי - גליה רשף
* בן ציון - בן בן-דוד
* קרן מור - מגי ויינברג
* אורי שמיר - נתן קוגלר
* ג'טה לוקה - סוניה
* לני רביץ - סם ויינברג
* דן הרדן - שופט
* יעקב כהן - בבר
* ירדן רוס - טינה
* אריה צ'רנר - רינגו
* אילנה ברקוביץ' - אפרת רשף
* יעל עמית - שולה

ראו גם
* אבא גנוב 2
* אבא גנוב 3

קישורים חיצוניים
*, באתר ynet
* 
* 



אביטל אברג'יל (נולדה ב-10 ביוני 1977 ברמת גן) היא שחקנית קולנוע וטלוויזיה ישראלית.

אביטל שיחקה בסרטים "חובו של אהרון כהן" (מאיה כהן) ו"משהו מתוק" (מאיה). כמו כן אביטל שיחקה בסדרות הטלוויזיה "כחול עמוק", "טירונות", "החבר'ה הטובים", "האישה האחרת", "טיפול נמרץ", "זינזאנה" ו"השמיניה".

בשנת 2007 שיחקה אביטל בסרט הסטודנטים "הרי את" של הבימאית פזית ליכטמן.

במהלך השנים השתתפה אף בדיבוב סרטים וסדרות לעברית, ביניהן סדרות כמו "נארוטו", "מועדון ווינקס", "ספיידרמן המדהים" ו"סיילור מון", ואף בסרטים כמו הסרט המתבסס על "יוגי דב".

כמו כן, קריינה בשנת 2011 בקטעים בתוכנית הפרוייקט הירוק של חברת HOT, סדרה שנוצרה ע"י שלום אסייג, והייתה חלק מהגרפיקאים של הסדרה.

חיים פרטיים
אביטל נישאה בשנת 2000 לסולן להקת טיפקס, קובי אוז, וב-2003 הם התגרשו.

קישורים חיצוניים
*
*
*

הערות שוליים






סר היירם (חירם) סטיוונס מקסים (באנגלית: Hiram Stevens Maxim;
4 בפברואר 1840 - 24 בנובמבר 1916) הוא ממציא ומהנדס אמריקני הידוע בהמצאת המקלע האוטומטי האמיתי הראשון. 

מקסים היה ממציאו של מקלע מקסים ב-1884 ‏‏, מכונת הירייה האוטומטית הניידת הראשונה. כמו כן המציא את מלכודת העכברים, אבק שריפה נטול עשן, סוג של רובה אוויר ועשה ניסויים בכלי טיס ממונעים. בעקבות המצאותיו בתחום חוטי הלהט בנורה החשמלית היה מעורב במספר סכסוכים אודות פטנטים עם תומאס אלווה אדיסון.

מקסים נולד בסנגרוויל, מיין, וקיבל חינוך בסיסי בלבד תוך כדי עבודה בחוותו של אביו. כשהיה בן 14 החל לעבוד אצל בונה כרכרות, ב-1864 החל לעבוד בחברת הנדסה של דודו ושם המציא את הפטנט הראשון שלו ב-1866. ב-1868 החל לעבוד בחברה לברזל וספנות שם המציא מספר רב של המצאות, ב-1878 החל את עבודתו בחברת התאורה החשמלית הראשונה בארצות הברית. ב-1880 היגר לאנגליה וקיבל אזרחות בריטית.

מקסים הקים חברה לייצור כלי נשק בקרייפורד, קנט שם ייצר את המקלע שפיתח, החברה נקנתה מאוחר יותר על ידי תאגיד ויקרס ב-1896 ושינתה את שמה ל"ויקרס, בנו ומקסים". גירסתם המשופרת למקלע זכתה לשם מקלע ויקרס והפכה להיות המקלע הסטנדרטי בצבא הבריטי לשנים רבות, גרסאות של מקלע מקסים שימשו בכל הצבאות במלחמת העולם הראשונה. למקסים הוענק תואר אבירות על ידי המלכה ויקטוריה ב1901 על המצאותיו.

בשנות ה-90 של המאה ה-19 ערך מקסים ניסויים בכלי טיס ממונעים. לטענת מספר חוקרים של ההיסטוריה של התעופה מקסים היה האדם הראשון להתרומם לאוויר בעזרת כלי ממונע.

בעזרת הון שצבר ממכירות מכונת היריה הקרויה על שמו, פנה מקסים לבנות מכונה מעופפת מנועית. ב-31 ביולי 1894, עמדה על פסי ברזל מיוחדים מכונה עצומה, בעלת שני מנועי קיטור שפעלו בהספק של 180 כוחות סוס כל אחד, אשר הניעו שני מדחפים באורך של כ-5.4 מטרים כל אחד, ובמשקל כולל של שלוש טונות. מקסים ניצב בתא המכונה יחד עם הנווט והמכונאי כאשר האחרון הפעיל את המנועים בהוראתו של מקסים. לאחר האצה על המסילה, התרומם מטוסו של מקסים ונעצר בגובה של כ-22 ס"מ במסילה עליונה. להפתעת מקסים, אשר לא קיווה כי המכונה תתרומם כבר בניסוי הראשון, המטוס עקר את המסילה והצליח להתרומם לאוויר לגובה של כמעט מטר - שלוש רגל, לכ-15 שניות, עד שמקסים המבוהל כיבה את המנועים. מטוסו נפל ארצה והתרסק וגרם לפציעת ראש לאחד משלושת הטייסים. מקסים חזר ותיקן את מטוסו והוכיח שוב כי מכונה כבדה מהאוויר יכולה להתרומם ולעוף, אך עד אז כבר בנו האחים רייט את מטוסם הראשון.,

בנוסף לכך, מקסים השתמש במטוסו בכנפיים אותם כינה Aeroplanes (בתרגום חופשי: "מישורים אוויריים"), וכך היה הראשון לטבוע את המילה המוכרת "מטוס" באנגלית. 

אחיו הדסון מקסים היה ממציא צבאי אף הוא והתמחה בחומרי נפץ. 

בנו, היירם פירסי מקסים הלך בעקבות אביו ודודו ונעשה מהנדס מכונות ומעצב נשק, הוא ידוע בעיקר בשל נסיונותיו ברדיו וכמייסדה של "אגודת חובבי הרדיו האמריקאית" (American Radio Relay League).

רשימת פטנטים על שמו

* 
* 
* 
* 
* 
* 
* 
* 
* 
* 
* 
* 
* 
* 
* 
* 
*  - יצרן חומרי הנפץ הירם סטיוונס מקסים. 
* 
* 

קישורים חיצוניים

*
*, אתר הטוען שניסוייו של מקסים היוו למעשה את המקרה הראשון בו אדם טס בכלי ממונע הכבד מן האוויר

הערות שוליים


 
 

אחוזם הוא מושב עובדים המשתייך לתנועת הפועל המזרחי, ובו מתגוררים תושבים דתיים וחילוניים כאחד.  היישוב נמצא בחבל לכיש והוא חלק ממועצה אזורית לכיש. שמו של היישוב ניתן לו על שם אחד מצאצאיו של יהודה אשר נקרא אחוזם. היישוב הוקם בשנת 1950 בשם "מעגלים" על ידי עולים ממרוקו. הרב יעקב אלקבץ משמש כיום כרב היישוב, והוא משמש גם כרבו של חבל לכיש.

קישורים חיצוניים
*

הערות שוליים




מגנטיט (באנגלית: Magnetite) הוא מינרל שנוסחתו Fe_3_O_4_, אחד מתחמוצות הברזל (תחמוצת אחרת לדוגמה היא המטיט). מגנטיט הוא המינרל המגנטי ביותר על כדור הארץ ומצפנים קדומים היו מורכבים ממנו. מגנטיט מתמוסס באיטיות בחומצת מימן כלורי וגרגריו נמצאים כמעט בכל סלעי היסוד וברוב סלעי המשקע, בנוסף לכך מגנטיט הוא מקור חשוב להפקת ברזל.

לעתים מגנטיט נמצא בכמויות גדולות בחול ים (מספיקה העברת מגנט קרוב לחול על מנת לתפוס גרגרי מגנטיט). חול שמכיל מגנטיט נמצא במגוון מקומות כמו קליפורניה וניו-זילנד. מרבצי מגנטיט אחרים נמצאים בשבדיה, נורבגיה, גרמניה, איטליה, שווייץ, דרום אפריקה, הודו, מקסיקו ובארצות הברית באורגון, ניו ג'רזי, פנסילבניה, צפון קרוליינה, וירג'יניה, ניו מקסיקו, יוטה וקולורדו. ביוני 2005 חברת מחקר מצאה מרבץ עצום של מגנטיט בפרו.

גבישי מגנטיט נמצאו במספר בקטריות (לדוגמה Aquaspirillum magnetotacticum) ובמוחן של דבורים, טרמיטים ומספר ציפורים (לדוגמה יונה). גם בבני אדם נמצא גביש מגנטיט זעיר באף. השערות מציעות שאורגניזמים מסוימים יכולים לחוש בשדה המגנטי של כדור הארץ בעזרת גבישי המגנטיט שמצויים בגופם וכך לנווט בו.

צורות מגנטיט שכמעט זהות לצורות הקיימות בבקטריות מסוימות בכדור הארץ נמצאו במטאור ALH84001 שמקורו במאדים. גילו של המטאור נאמד בכ-3.9 מיליארד שנים. ההשערה שמקור המגנטיט הוא בבקטריות פרימיטיביות שחיו בעבר על מאדים עדיין שנויה במחלוקת.

ראו גם
* ביומינרליזציה

קישורים חיצוניים
*



אשכולות היא התנחלות ויישוב קהילתי חילוני בדרום הר חברון השייך למועצה אזורית הר חברון. ממוקם כחמישה קילומטרים מקיבוץ להב. היישוב הוקם לראשונה ב-1982 כהיאחזות נח"ל ואוזרח ב-1991.  שם היישוב לקוח מהכרמים הידועים של העיר חברון. 

קישורים חיצוניים

*



בתנ"ך, שלח היה  בנו של ארפכשד בן שם ואביו של עבר.

שלח חי 433 שנה. בגיל 30 נולד לו בנו, עֵבֶר. לפי עדות המקרא, היו לו בנים ובנות נוספים (בראשית יא, יד-טו).

המסורת המוסלמית מזהה אותו עם הנביא צאלח.




אפק הוא קיבוץ השוכן בין קריית ביאליק לקריית אתא, בדרום עמק זבולון והוא חלק ממועצה אזורית מטה אשר.
השם אפק מופיע בתנ"ך בנחלת מטה בני אשר, (ספר יהושע פרק יט') כשמה של עיר מקראית שהייתה ממוקמת ליד מקורות הנעמן שלידם שוכן הקיבוץ. בקרבת מקום שוכנת שמורת טבע עין אפק.

היסטוריה
יסודו של קיבוץ אפק בגרעין של תנועת הקיבוץ המאוחד שהוכשר ביגור והתיישב בחולות קרית חיים בשנת 1935. עם פרוץ השביתה הערבית בשנת 1936 נכנסו חברי הקיבוץ לעבודה בנמל חיפה והעבירו אותה לידיים יהודיות. בשנת 1938 החלו חברי הגרעין לעבד את אדמות "עיר המפרץ" שהוחכרו מחברת הנוטע. במאי 1939 הקימו חברי הקבוצה יישוב חומה ומגדל בשם "משמר הים", כחמישה קילומטרים דרומית לעכו. ליישוב משמר הים הוקצו 600 דונם לדיג ימי בחוף הים וכן 2,000 דונם לחקלאות באדמות עמק זבולון, דרומית לכביש עכו-צפת. מספר חברים של הקבוצה הוכשרו למלאכת הדייג על ידי הסוכנות היהודית ובמאי 1940 הקימו ביחד עם חברי שדות ים מחנה אהלים של דייגים עבריים בחוף קיסריה. בתחילת שנת 1941 הוחל בבניית הקבע של קיבוץ משמר ים ועם פינוי הנקודה הזמנית בקריית חיים היא הועברה לידי קיבוץ החותרים. בתחילת 1943 בקשו חברי משמר הים משלטונות המנדט להחכיר להם שטח בקרבת היישוב אולם תביעתם נדחתה והשטח הוחכר לתחנת נסיונות בעכו ולערבים. בשנת 1944 הוקם במשמר הים באר מים להרחבת אספקת המים לקיבוץ. 

השטח לעיבוד חקלאי של משמר הים הולאם על ידי הבריטים ב-1942. כיוון שלא ניתן היה להקים נמל דיג בחוף החולי החליטו חברי הקיבוץ לזנוח את ענף הדיג ולעבור לאתר קבע חדש בקרבת תל אפק. שם החכירה הקרן הקיימת שטחים בהיקף של 1,700 דונם לקיבוץ עוד בשנת 1942. רוב חברי הקיבוץ עברו לאתר הקבע החדש ב-18 בספטמבר 1946 ולקראת סוף שנת 1947 הושלם המעבר. לאחר המעבר, שינה הקיבוץ, שכבר לא היה על חוף הים, את שמו ל'אפק'. 

בטיוטות הראשונות של תכנית החלוקה היה אמור הקיבוץ להשאר מחוץ למדינה היהודית. אולם בעקבות תיקונים שנעשו בתכנית הוכללה אפק בגבולות החלוקה. בתחילת מלחמת העצמאות, ב-14 בינואר 1948, הותקף הקיבוץ על ידי כוחות דרוזיים שהגיעו ממזרח, אולם ההתקפה נהדפה בעזרת מחלקה של הפלמ"ח וכוחות של הצבא הבריטי. אחד ממגיני המקום נהרג ואחר נפצע. מערבית לקיבוץ על כביש, בצומת עין אפק ישב הלגיון הירדני ובגלל הקרבות פונו הילדים וחלק מן החברות לקיבוץ גבת. עד אפריל אותה שנה הגיעו גם שאר חברי הקיבוץ לאתר הקבע הנוכחי.

בשנת 1957 היו בקיבוץ 260 חברים וכ-250 ילדים אשר התפרנסו מחקלאות שכללה 10,000 דונם פלחה ו-800 דונם בריכות דגים. בשנה זו הוחל בבניית חדר אוכל חדש לקיבוץ.

בשנת 2000 פנה הקיבוץ לממשלה בבקשה לשנות את ייעוד הקרקע של חלק משטחי הקיבוץ לשימושים שאינם חקלאיים. בעתיד הקרוב מתוכננת הרחבה קהילתית כך שאוכלוסיית המקום תמנה כ-1500 נפש.

חינוך
קיימת מערכת חינוך לגיל הרך (מתינוקיה עד סיום גן חובה) הפתוחה גם לתושבי הסביבה.
קיים בית ספר יסודי שפתוח גם הוא לתושבי הסביבה, המעניק יום לימודים ארוך למתחנכים בו.
מרכז מבקרים 'דרך הכותנה' המתאר את כל שלבי יצור הבגד מגידול הכותנה דרך טווית החוטים והכנת הבד ועד המוצר הסופי.

תעסוקה
חברי קיבוץ אפק מתפרנסים מחקלאות ומתעשייה.

 בתחום החקלאות, קיימים גידולי שדה, מטעים, רפת, לול ומדגה.

 בתחום התעשייה, קיימים שלושה מפעלים:

קישורים חיצוניים

* - אתר תנועת העבודה הישראלית
* באתר הרשות לפיתוח הגליל

הערות שוליים




ארבל הוא מושב בגליל התחתון ליד הכנרת והעיר טבריה במורד המתון של הר ארבל. המושב הינו חלק ממועצה אזורית הגליל התחתון.  המושב הוקם בשנת 1949 כמושב שיתופי על אדמות הכפר הערבי חיטין שתושביו נמלטו ממנו במהלך מלחמת העצמאות ולא הורשו לחזור לאדמותיהם לאחריה. ב־1959 הפך למושב עובדים. המקום נקרא כשם היישוב העתיק ארבל שחורבותיו, כולל בית כנסת יהודי, מצויות בקרבת שטחו של המושב. 

היסטוריה
קבוצת הצעירים המייסדים של ארבל התנדבה 8 שנים טרם הקמתה לחיל הרגלים של הצבא הבריטי ב1941. ב 3 השנים הראשונות היו החיילים מתוסכלים כיוון שהצבא הבריטי לא אפשר להם להצטרף ללחימה מול הנאצים באירופה אך בספטמבר 1944 הודיע צ'רצ'יל כי יהיה זה נכון וראוי לאפשר לחיילים אלו להילחם בגרמנים בעודם נושאים את דגלם הלאומי. וכך במסגרת הצבא הבריטי הוקמה בריגדה יהודית קטנה שהגיעה לחזית האיטלקית ונלחמה בגבורה בצפון איטליה נגד הנאצים עד תום המלחמה. הם נותרו באירופה עוד שנה לאחר מכן והיוו את הכוח המחייה והמעודד שהניע את פליטי, ניצולי, מחנות הריכוז וההשמדה להגיע אל הנמלים ולהעפיל לישראל. ב1946 חזרו החיילים לארץ בתחילה הם מתיישבים בבית-גן, מושבה  באזור יבניאל. בקיץ 1949, לאחר לחימה ממושכת בקרבות מלחמת העצמאות בקרני חיטין, טבריה, צמח, סג'רה, והנגב, הקבוצה  מחליטה שעליה לחפש מקום להקמת ישוב משלה. הם יצאו לחפש מקום מתאים בגליל התחתון וכשהגיעו לאזור בקעת ארבל של היום, החליטו שזהו מקומם. המשפחות המיישבות הראשונות: סונדק, זוננברג, פוטצ'ניק, אביטל, שיח, בן דן, שצר, ארנשטיין. 

המצב הביטחוני והחיים היו לא פשוטים למתיישבים הראשונים, כוח העבודה היה מצומצם, האדמות היו זרועות סלעים, והתקציב שנתן להם מהסוכנות היהודית היה דל. אך כשנה לאחר מכן בפברואר 1950 מצטרפות אל המושב השיתופי משפחות מאיראן: חביב, ידגר, ענווים, סעידיאן. והיישוב חווה התעוררות ופריחה. בפברואר 1965, במסגרת פרויקט שיוזמת הסוכנות היהודית בשם "מן העיר אל הכפר",  מצטרפות למושב שמונה משפחות חדשות. בשנת 1975 קלט המושב, בעידוד הסוכנות היהודית, עוד כמה משפחות.

ב הוקמה במושב ארבל הרחבה לבנים ותושבי חוץ.

קישורים חיצוניים

* באתר הרשות לפיתוח הגליל



 

ג'אצ'ינטו פקֶטִי (18 ביולי 1942, טרוויליו שבצפון איטליה - 4 בספטמבר 2006, מילאנו) הוא כדורגלן עבר איטלקי ששיחק בעמדת המגן השמאלי, הנחשב לאחד מגדולי שחקני ההגנה בהיסטוריה.

פאקטי שיחק תחילה כחלוץ בקבוצה מקומית בעיר הולדתו, עד אשר הלניו הררה, מאמן אינטר מילאנו, שם לב אליו והעבירו לאינטר. במאי 1961 הוא ערך את משחק הבכורה שלו מול רומא כקשר. פאקטי לא הצטיין במשחק אך הררה התעקש ואמר אז כי הוא עתיד להיות אחד מעמודי התווך עליו תבנה הקבוצה. ואמנם, הוא שיחק באינטר עד סוף הקריירה שלו והיה מנהיג ההגנה של אינטר ונדבך מרכזי בפיתוח הטקטיקה ההגנתית אותה יישם ושכלל הררה בקבוצתו - הקטנאצ'ו, טקטיקה אשר מאפיינת מאז חלק גדול מהקבוצות האיטלקיות ואת הנבחרת האיטלקית. בנוסף הרבה לתרום למשחק ההתקפה של הקבוצה, ונחשב לאחד מהראשונים שפיתחו את תפקיד המגן ההתקפי.

פאקטי היה אחד מהגורמים העיקריים לזכייתה של אינטר באליפות איטליה בשנים: 1963, 1965, 1966 ו-1971 ובגביע אירופה לאלופות בשנים 1964 ו-1965 (באותן שנים זכתה אינטר גם בגביע הבין יבשתי). פאקטי פרש מהמשחק ב-1978 לאחר 476 משחקים במדי אינטר בהם גם כבש 78 שערים.

את הופעת הבכורה שלו בנבחרת איטליה ערך פאקטי במרץ 1963 כנגד טורקיה. הוא שיחק במדי איטליה במונדיאל 1966 והיה שותף להדחה הסנסציונית והמשפילה שספגה איטליה מנבחרת צפון קוריאה. במונדיאל 1970 היה קפטן הנבחרת שסיימה כסגנית אלופת העולם והשתתף גם במונדיאל 1974. כמו כן, היה שותף לזכייתה של איטליה ביורו 1968. הוא פרש מהנבחרת במסגרת המשחקים המוקדמים למונדיאל 1978. בסך הכול שיחק פאקטי 94 משחקים במדי הנבחרת (מספר שהיה בזמנו שיא ושנשבר בשנים מאוחרות יותר על ידי דינו זוף, פאולו מלדיני ופאביו קנבארו) וכבש שלושה שערים.

למרות ששימש כמגן, תפקיד הגנתי הדורש לא פעם קשיחות פיזית, נודע פאקטי במשחקו ההוגן והורחק רק פעם אחת בכל הקריירה הארוכה שלו. נודע גם במשחקו האלגנטי ובמשחק הראש בו הצטיין הודות לקומתו הגבוהה (1.88 מטר). פאקטי גם שימש במשך תקופה ארוכה כקפטן של אינטר ושל נבחרת איטליה (70 משחקים כקפטן בנבחרת הלאומית) וכנשיא אינטר מילאנו.

ב-4 במרץ נבחר על ידי פלה לאחד מ-125 שחקני הכדורגל החיים הטובים בעולם. נפטר מסרטן ב-4 בספטמבר 2006. כמחווה לשחקן, קבוצת אינטר החליטה כי את חולצתו מספר 3, לא ילבש אף שחקן לעולם.

קישורים חיצוניים
* אחיה כהן,
*


 
מייקל "מייק" קונלי (באנגלית: Michael Alex Conley) (נולד בשיקגו, אילינוי-5 באוקטובר 1962) הוא אתלט אמריקאי, אלוף אולימפי ואלוף עולם בקפיצה משולשת. הוא אחד מארבעה הקופצים היחידים בהיסטוריה שהצליחו לעבור יותר מ-18 מטרים בקפיצה המשולשת.

ביוגרפיה



קונלי למד באוניברסיטת ארקנסו וזכה ב 16 תארי NCAA בקפיצה לרוחק ובקפיצה משולשת. הוא עדיין מחזיק בשיא לאומי של ארצות הברית בקפיצה משולשת באולמות, 17.76 מטר.

הוא זכה בפרס ע"ש ג'ים ת'ורפ באתלטיקה בשנים 1986 ו 1992. בשנת 2004 קונלי נבחר להיכל התהילה באתלטיקה.

תארים
בשנת 1983 באליפות העולם שנערכה בהלסינקי הוא זכה במדליית ארד בקפיצה לרוחק כשקפץ 8.12 מ' אחרי האמריקאים קרל לואיס (8.55 מ') וג'ייסון גרימס (8.29 מ').

באולימפיאדת לוס אנג'לס (1984) הוא זכה במדליית כסף בקפיצה משולשת כשקפץ למרחק 17.18 מ' אחרי הקופץ האמריקאי אל ג'וינר (17.26 מ').

בשנת 1987 באליפות העולם שנערכה ברומא הוא זכה במדליית כסף בקפיצה משולשת כשקפץ 17.67 מ' אחרי הקופץ הבולגרי ריסטו מרקוב שקבע שיא תחרות חדש כשקפץ 17.92 מ'.

בשנת 1991 באליפות העולם שנערכה בטוקיו הוא זכה במדליית הארד כשקפץ 17.62 מ' אחרי הקופץ המנצח האמריקאי קני הריסון (17.78 מ') והקופץ הרוסי ליאוניד וולושין (17.75 מ'). 

באולימפיאדת ברצלונה (1992)  הוא זכה במדליית זהב כשקבע שיא אולימפי חדש כשקפץ 17.63 מ'. הוא ניצח בתחרות בקפיצה מדהימה של 18.17 מ' שלא הוקרה כשיא עולמי בגלל רוח גבית של 2.1 מטר לשנייה. 

בשנת 1993 באליפות העולם שנערכה בשטוטגרט הוא המשיך להצליח וזכה במדליית זהב כשקפץ 17.86 מ' לפני הקופץ הרוסי לאוניד וולושין (17.65 מ') וג'ונתן אדוארדס (17.44 מ').



 


פרנק פרמר לומיס ג'וניור (באנגלית: .Frank Farmer Loomis, Jr; 22 באוגוסט 1896 - 4 באפריל 1971) היה אתלט אמריקני אלוף אולימפי בריצת 400 מטר משוכות.

ביוגרפיה
לומיס נולד בסיינט פול, מינסוטה. הוא למד בתיכון אורגון, במיניאפוליס. 

לומיס זכה באליפות ארצות הברית בריצת 220 יארד משוכות בשנים 1917 ו-1918 ובריצת 440 יארד משוכות בשנת 1920. ג'ון נורטון קבע חודשיים לפני המשחקים האולימפיים באנטוורפן, במסגרת המבחנים האמריקאיים, שיא עולם בריצת 440 יארד משוכות בתוצאה של 54.2 שניות והיה המועמד המוביל לזכייה. למרות זאת, לומיס זכה במדליית הזהב ושבר את שיא העולם בריצת ה-400 מטר משוכות והעמיד אותו על 54.0 שניות כשמתחרהו העיקרי מסיים שני בתוצאה של 54.6 שניות. 

לומיס נפטר בטארפון ספרינגס, פלורידה.

קישורים חיצוניים
*



 


קיבוץ עין חרוד מאוחד הוקם בי"ח באלול - תרפ"א (1921) על ידי אנשי גדוד העבודה והוא הקיבוץ הראשון בארץ. הקיבוץ נמצא בעמק חרוד שבעמק יזרעאל המזרחי השייך למועצה אזורית הגלבוע וממוקם ליד מעין חרוד ומכאן שמו. קיבוץ עין חרוד מאוחד משתרע על שטחו המקורי של קיבץ עין חרוד טרם הפילוג ומזוהה יותר עם עין חרוד ההיסטורית, לעומת חברי עין חרוד איחוד אשר פרשו כדי להקים קיבוץ חדש.
 
ראשיתו
עין חרוד הוא הקיבוץ הראשון בארץ ישראל (שהוקם לאחר  דגניה, הקבוצה הראשונה). 

ראשני הקיבוץ היו אנשי העלייה השנייה והעלייה השלישית אשר היו חלוצים וחלוצות חברי גדוד העבודה. העלייה לקרקע בסמוך לפתחו של מעין חרוד הייתה בי"ח באלול תרפ"א 1921; תחילה באו לאתר כ-35 חברים מהקבוצה שעבדה בראס אל עין ליד פתח תקוה. ולמחרת הצטרפו כ-39 חברים ממחנה גדוד העבודה במגדל. היישוב השיתופי שאותו הקימו נקרא בתחילה: "פלוגת גדוד העבודה בעמק יזרעאל". מנהיגי היישוב הבולטים בראשיתו היו שלמה לביא, יהודה אלמוג ומנחם אלקינד, ואחר גם יצחק טבנקין. עין חרוד הוקם מלכתחילה על פי תוכנית "הקבוצה הגדולה" אשר הגה שלמה לביא ואושרה על ידי ההסתדרות הציונית בקונגרס הציוני הי"ב, הסתדרות העובדים, ומפלגות הפועלים: הפועל הצעיר ואחדות העבודה.

בקיץ תרפ"ג 1923 התפלג קיבוץ עין חרוד מ"גדוד העבודה". הצטרפו אליו חבורות חלוצים, והוא הפך ל"קיבוץ ארצי" שפלוגותיו פזורות ברחבי הארץ. עין חרוד וקיבוצים נוספים הקימו ב-1927 את "הקיבוץ המאוחד". בקיץ 1929 חזרו ונצטרפו אל "הקיבוץ המאוחד": כפר גלעדי, תל יוסף ורמת רחל, קיבוצי "גדוד העבודה" שהתפרק.

התיישבות ופילוג
ב-1926 עבר הקיבוץ למקום הקבע שלו, בגבעת "קומי". (במקומו התיישב ארעית גרעין המייסדים של קיבוץ בית השיטה, עד שעבר למקום הקבע; וכן התגוררו ליד מעין חרוד קבוצות מתיישבים נוספות).

בשנת 1952, כחלק מן המאבק בתנועת העבודה והפילוג בתנועה הקיבוצית התחולל פילוג גם בקיבוץ עין חרוד. הקיבוץ התפצל לשני קיבוצים: עין חרוד מאוחד (שנשאר בקיבוץ המאוחד) ועין חרוד איחוד. לאחר דין ודברים קרקעות הקיבוץ ונכסיו פוצלו וחולקו לשניים, בין שני קיבוצים באותו אתר; האחד של נאמני עם מפ"ם והשני של תומכי מפא"י. 
בשנת 1954 עברה הקבוצה המזוהה עם מפא"י ואשר פרשה מן הקיבוץ המאוחד, לאתר סמוך על גבעת קומי שבאדמות הקיבוץ והקימה את "עין חרוד איחוד". הקיבוץ עין חרוד הוותיק, שבו נשארו החברים שזוהו בעבר עם מפ"ם, נקרא מאז בשם "עין חרוד (מאוחד)".

בקיבוץ עין חרוד פעלו מראשיתו אנשי ציבור ויצירה ידועים ובהם: שלמה לביא, חיים שטורמן, יצחק טבנקין, נחום בנארי, חיים אתר ואברהם תרשיש.

מרכז חברה ותרבות
ב-1927 בִקרה בעין-חרוד משלחת רבנים ובהם הראי"ה קוק, כחלק ממסעה בישובים החקלאים בצפון הארץ. הרב ניסה לדבר על לבם של חברי הקיבוץ לשמור מצוות, ובין השאר, להתחתן כדת משה וישראל; לפי המסופר קצת מדבריו השפיעו "ועוד באותו לילה הועמדו בעין חרוד שמונה עשרה חופות".

בשנת 1937, לאחר תכנון רב שנים, הוקם בפאתיו הצפוניים של היישוב המשכן לאמנות על שם חיים אתר, המהווה כיום מרכז חשוב לאמנות ישראלית.

חברי קיבוץ בולטים:
אמנים:
* זרובבל גלעד - משורר. רשימה חלקית משיריו; "פינת יקר", "אגדת ילדות", "אור ההר", "אור חוזר", "הבאר", "גחלי רתמים", "זמירות ירוקות".
* משה טבנקין - משורר ומחזאי. רשימה חלקית מספריו; "אפסרי הכסופים", "נגוהות אהבה ושכול", "עוד שירים".
* אברהם שלונסקי - משורר. שירים בולטים שנכתבו בעמק; "ויקטוריה", "היום את תורנית", "מחול המילים שנחנקו".
* חיים אתר - צייר. רשימה חלקית של תערוכותיו; "אמנים יהודיים בפריס" (שנה: 1938), "אמני ארץ ישראל" (שנים: 1942, 1943, 1946).
* נחום בנארי - סופר. רשימה חלקית של ספריו; "תולדות תנועת הפועלים בא"י", "הציונות הסוציאליסטית", "עולמו של אדם".
* דוד מלץ - סופר. רשימה חלקית של ספריו; "מעגלות", "השער נעול", "לדרכו התועה".
* רבקה שטורמן - כוראוגרפית. רשימה חלקית ממחולותיה; "הגורן", "אני רועה צאני", "דבקה גלבוע", "דודי לי", "אתי מלבנון".

מנהיגים:
* יצחק טבנקין - ממייסדי אחדות העבודה ומנהיגה של תנועת הקיבוץ המאוחד. שימש כחבר כנסת מטעם מפ"ם במספר כנסות. 
* אהרון ציזלינג - שר החקלאות הראשון וממנסחיה הבולטים של מגילת העצמאות. שימש כחבר כנסת במספר כנסות.
* שלמה לביא - ממקימי עין חרוד וחבר כנסת במספר כנסות. עבר לעין חרוד איחוד לאחר הפילוג.
* אברהם תרשיש - עיתונאי ופובליציסט, ממייסדי הקיבוץ המאוחד ומאנשי אחדות העבודה. עורך "מבפנים", "על המשמר" ו"למרחב".
* לייב לויטה - שימש כמזכיר המדיני של מפלגת מפ"ם ועורך הוצאת הקיבוץ המאוחד.
* ויניה כהן - מראשוני האגרונומים בארץ ומגדולי האידאולוגים בתנועת הקיבוץ המאוחד.
* גרשון אוסטרובסקי - היה מראשוני העיר באר-שבע וממייסדי "בית יציב" ומנהלו.

לוחמים:
* חיים שטורמן - מראשוני ארגון השומר.
* יוסף טבנקין - מפקד חטיבת הראל.
* מאיר הר-ציון - ממקימי סיירת הצנחנים ומפקדה הראשון.
* רפי איתן - היה לוחם פלמ"ח, קצין המודיעין של חטיבת יפתח, שירת בשב"כ ובמוסד ושימש כחבר כנסת.

אחרים:
* חוה טבנקין - פרופסור לרפואה ועורכת דין.
* גליה בר אור - דוקטור לאמנות ואוצרת.

ראו גם
* המשכן לאמנות עין חרוד ע"ש חיים אתר.
* מוזיאון בית שטורמן
* הקיבוץ המאוחד
* הוצאת הקיבוץ המאוחד
* סמינר הקיבוצים
* עין חרוד איחוד

הערות שוליים: מקורות

קישורים חיצוניים
* ט.גרקן -, רשימה היסטורית על המסע שנערך מאחורי הקלעים עד יום ההתיישבות הראשון בעין חרוד. 
* באתר הרשות לפיתוח הגליל



 

אקסטרמדורה היא קהילה אוטונומית במערב ספרד, על גבול פורטוגל. היא גובלת בקסטיליה ולאון בצפון, בקסטיליה-לה מנצ'ה במזרח ובאנדלוסיה בדרום. אקסטרמדורה היא האזור העני ביותר בספרד. רוב תושביה עוסקים בחקלאות.

היסטוריה
ההיסטוריה של אקסטרמדורה היא ראי של ההיסטוריה של ספרד. ראשיתה ביישובים איבריים קדומים, שנכבשו בידי הקרתגנים. לאחר מכן כבשו את האזור הרומאים; שטחה של אקסטרמדורה התחלק בין הפרובינקיות היספניה בייטיקה ולוזיטניה. בתקופה זו הייתה העיר המרכזית אמריטה אאוגוסטה (Emerita Augusta), מרידה של היום; כן הוקמו נורבה קייסרינה (קסרס) ופקס אאוגוסטה (בדחוס). לפי אחת ההשערות, מקור שמו של האזור בתקופה זו: Extrema Durii - סופו של נהר הדורו. 

בתקופה המוסלמית עלתה חשיבותה של בדחוס, ששימשה בירתה של ממלכת טאיפה חשובה. בזמן הרקונקיסטה הייתה אקסטרמדורה אזור ספר בין הנוצרים למוסלמים. מלכי קסטיליה הנוצרים כבשו אותה בהדרגה בסוף המאה ה-12 ובחצי הראשון של המאה ה-13.

במאה ה-15 אקסטרמדורה הייתה זירה של קרבות עזים בין ממלכת קסטיליה לפורטוגל שניסתה להשתלט על שטחים ממנה. קרבות אלה הגיעו לשיאם במלחמת הירושה הקסטיליאנית על ירושת הנרי הרביעי מלך קסטיליה שמת בדצמבר 1474, בין חואנה בתו ואיזבל אחותו. אצילי אקסטרמדורה ומלך פורטוגל תמכו בנסיכת קסטיליה חואנה שהייתה נשואה למלך פורטוגל אך יריבתה איזבל נצחה. קרבות נוספים נערכו באזור כשפורטוגל הכריזה עצמאות מממלכת ספרד ב-1640, ומאוחר יותר גם במלחמת הירושה הספרדית. במלחמה זו הפורטוגלים כבשו חלקים מאקסטרמדורה, אך אלה הושבו לספרד בשלום אוטרכט תמורת שטחים באזור אורוגוואי של היום. 

בסוף המאה ה-18 סופח החלק המזרחי של אקסטרמדורה לפרובינציית טולדו. בתחילת המאה ה-19 הובילו שוב ניגודי אינטרסים בין ספרד לפורטוגל למלחמה: הברית שנכרתה בין פורטוגל לצרפת של נפוליאון הביאה לפרוץ מלחמת התפוזים. מאוחר יותר התרחשו באזור חלק מקרבות מלחמת העצמאות הספרדית נגד נפוליאון. 

במאה ה-20 אקסטרמדורה שקעה במיתון כלכלי. תוכנית בדחוס משנת 1952 ניסתה לפתח את החקלאות באזור באמצעות הפניית מי הגוודיאנה להשקיה.

אקסטרמדורה הפכה לקהילה אוטונומית ב-1983.

גאוגרפיה

אקסטרמדורה מוקפת מרוב עבריה בהרים: הרי המערכת המרכזית בצפון (ספציפית הרי סיֶירה דה גָאטה וסיירה דה גרֶדוֹס), שלוחה של הרי טולדו במזרח והרי סיירה מורנה בדרום. בין הרכסים יש עמקים רחבים. ההרים תוחמים מישור גדול, שבחלקים רבים הופך לגבעות נמוכות. את המישור חוצים ממזרח למערב שני נהרות: הטחו והגוודיאנה, וכן יובלים רבים שלהם.

האקלים הוא ים-תיכוני עם אלמנטים יבשתיים, שממתנת אותו ההשפעה מהאוקיינוס האטלנטי. הקיץ יבש, וממוצע הטמפרטורה מעל 25 מעלות. החורף מתון; בחודש ינואר הטמפרטורה הממוצעת היא 6 מעלות. יש בין 400 ל-600 מ"מ משקעים בשנה.

דמוגרפיה

באקסטרמדורה יש 1,073,000 תושבים, כ-2.5% בלבד מאוכלוסיית ספרד. היא אחד מהאזורים דלילי האוכלוסין ביותר בספרד: כ-25 תושבים לקמ"ר. בשנות ה-70 בלטה מגמה של הגירת צעירים לאזורים עשירים יותר של המדינה ולמדינות אחרות באירופה, וכן הגירה בתוך אקסטרמדורה מהאזורים הכפריים לערים. מגמה זו גרמה גם לירידה חדה בשיעורי הילודה. ההגירה התמתנה בשנות ה-80, ורבים מאלה שהיגרו למדינות אחרות חזרו לביתם. 

מקומות יישוב
מבחינה אדמיניסטרטיבית מורכבת אקסטרמדורה ממשני מחוזות: מחוז בָּדָחוֹס, שבו מתגוררים כ-650 אלף איש, ומחוז קָסֶרֶס (400 אלף תושבים). הערים הגדולות במחוז בדחוס הן בדחוס העיר (136,000 תושבים), מרידה (כ-50,000), אלמנדרלחו (Almendralejo, 28,000) וכן ויינואבה דה לה סרנה (Villanueva de la Serena, 25,000), שיוצרת גוש עירוני אחד עם דון בניטו. רבים מהיישובים בנפה זו מתרכזים סביב נהר הגוודיאנה.

הערים הבולטות במחוז קסרס הן קסרס עצמה (85,000) ופּלָסֶנְסִיָה (40,000).

מקומות אחדים באקסטרמדורה נתנו את שמם לערים גדולות ביבשת אמריקה: טרוחיו (Trujillo, בפרו בין היתר), אלבורקרקה (Alburquerque, שובש לאלבוקרקי בניו מקסיקו), מדיין (Medellín, למשל בקולומביה) ועוד. מפורסם גם הכפר אלקנטרה (Alcántara), שנתן את שמו למסדר אלקנטרה בימי הביניים, ומסיבה כלשהי גם לסוג של בד שמשמש לספות.

שפה

קישורים חיצוניים

*


 

סאקה (ביפנית: 酒) הוא משקה אלכוהולי יפני העשוי מאורז. 

משמעות המילה היא "משקה אלכוהולי" ביפנית. במקומות שונים עשויה המילה סאקה להתייחס למשקאות שונים. באי קיושו, סאקה הינו אלכוהול מזוקק מתפוחי אדמה בעוד שבאוקינאווה, הסאקה עשוי מקנה סוכר אך מצד שני, משמעותו של סאקה באוקינאווה יכולה להיות גם משקאות מזוקקים אחרים, המזוקקים מאורז ארוך גרגרים. יין האורז הידוע במערב כסאקה מכונה ביפנית ניהונשו - "אלכוהול יפני".

 

היסטוריה

ההיסטוריה של הסאקה אינה מתועדת היטב, ויש תאוריות מספר על אופן גילויו. תאוריה אחת מציעה שבישולו של האורז החל בסין, לאורך נהר היאנגצה, בסביבות שנת 4800 לפנה"ס, ויוצא ליפן לאחר מכן. תאוריה אחרת ממקמת את ההתחלה במאה השלישית ביפן, עם התפתחות הגידול הרטוב. הסאקה הראשון שיוצר נקרא קוּצ'יקאמי נוֹ סאקה (מילולית: משקה אלכוהולי שלועסים בפה) וכפר שלם היה מעורב בהכנתו שכללה לעיסת אורז, גרעיני דגנים וערמונים ויריקתם לתוך גיגיות. בסיוע אנזימי הרוק הפך העמילן לסוכר ולאחר מכן ערבבו את התערובת עם דגנים מבושלים ונתנו לה לתסוס. סאקה זה היה דל באלכוהול ונצרך כדייסה. שיטה זו שימשה גם את הסינים והאינדיאנים באמריקה הצפונית להכנת משקאות אלכוהוליים אחרים. מאות שנים לאחר מכן, הפכה הלעיסה למיותרת עם גילוי פטרייה בשם קוג'י קין (Aspergilus Arizae) שהאנזימים שלה הופכים עמילן לסוכר (הפטרייה משמשת גם להתססת פולי סויה בתהליך הכנת מיסו ורוטב סויה). הוספת שמרים לתערובת, גורמת לסוכר להפוך לאתנול ומעלה את אחוז האלכוהול שבסאקה ל-18%-25%. תהליך זה התגלה קרוב לודאי במקרה, כאשר נבגי הפטרייה והשמרים נישאו באוויר והתסיסו תערובת של אורז ומים. הסאקה היה עדיין דייסתי אך היה כעת קל יותר להכינו.

במאה השביעית לספירה, שימשו טכניקות שהגיעו מסין לייצור סאקה איכותי יותר, והסאקה נעשה פופולרי עד כדי כך שאיגוד מבשלי סאקה נוסד בארמון הקיסר בקיוטו. צעד זה סלל את הדרך להתפתחויות רבות, כאשר בתקופה שבין שנת 794 לשנת 1185 פותח תהליך משולש שנועד להעלות את אחוז האלכוהול ולהפחית את הסיכוי להחמצת המשקה.

במהלך 500 השנים הבאות איכות הסאקה וטכניקות בישולו השתפרו בהדרגה, התפתח שימוש במחית אורז מותססת מראש לזירוז תהליך התסיסה הראשוני של סאקה חדש וכן החלו נסיונות לפסטר את הסאקה, אף על פי שהתהליך עצמו לא הובן לעומקו עד אשר גילה אותו לואי פסטר במאה ה-19. 

בתקופת הרסטורציה של מייג'י (1866-1869) נחקקו חוקים שאפשרו לכל אדם בעל ידע וכסף לייסד ולהפעיל מבשלת סאקה, אך מתוך 30,000 מבשלות שנפתחו, רק 8,000 שרדו את מדיניות המיסים ורובן היו שייכות לבעלי אדמות אמידים שגידלו אורז ומבשלות הסאקה היוו עבורן פתרון לעודפי היבול.

בתחילת המאה ה-20 טכנולוגיות הבישול שופרו שוב. הממשלה היפנית פתחה מכון למחקר בישול הסאקה וחביות העץ הוחלפו במיכלי פלדה מצופי אמייל. הסיבה הרשמית לכך הייתה היגיינית אך הייתה לכך גם סיבה כלכלית - חביות העץ ספגו 3% מהסאקה שבתוכן והממשלה לא רצתה לוותר על כספי המיסוי שהיו נגבים על כמות זו לולא הייתה נספגת. מאותה סיבה בדיוק אסרה הממשלה על בישול ביתי של סאקה ב-1904. באותה תקופה, 30% מכספי המיסוי הגיעו מסאקה, אך כיום אף על פי שהחוק עודו בתוקף, רק 2% מכספי המיסוי מגיעים מסאקה.

מלחמת העולם השנייה פגעה קשות בתעשיית הסאקה. הרוב המוחלט של תוצרת האורז שימש למאמץ המלחמתי ומבשלות רבות קרסו. עוד לפני כן גילו שהוספת מעט אלכוהול נקי לסאקה משפרת את המרקם והארומה שלו, אך כעת בצו ממשלתי הוספו אלכוהול נקי וגלוקוזה לכמויות קטנות של מחית אורז על מנת להגביר את החוזק האלכוהולי (תוך חסכון באורז). היו אף מבשלות שבישלו סאקה ללא אורז כלל. באופן טבעי, איכות הסאקה נפגעה קשות. כיום, 95% מהסאקה מיוצר בשיטות אלה אך איכותו טובה בהרבה.

לאחר המלחמה התאוששו המבשלות ואיכות הסאקה שוב השתפרה, אך כעת משקאות אלכוהוליים אחרים צברו פופולריות ביפן ובראשם הבירה שעברה במכירותיה את הסאקה בשנות השישים. אף על פי שצריכת הסאקה ירדה, איכותו המשיכה להשתפר ובניגוד ליפן, הפופולריות שלו בעולם הלכה וגדלה. כיום ישנן מבשלות סאקה בדרום אסיה, דרום אמריקה, צפון אמריקה, סין ואוסטרליה, אך דווקא ביפן נותרו רק 1500 מבשלות.

סוגי סאקה
ישנם שני סוגי סאקה עיקריים :
* פוּצוּאוּ-שוּ (普通酒) - סאקה "רגיל" המקביל ליין שולחני ומהווה 75% מתוצרת הסאקה.
* טוֹקוּטיי מיישוֹ-שוּ (特定名称酒) - סאקה מיוחד לדרגת ליטוש האורז. לליטוש האורז יש חשיבות רבה כיוון שהעמילן נמצא במרכז גרגר האורז וחלקיו החיצוניים מכילים שומן וחלבונים הנוטים להשאיר טעמים זרים או לא נעימים במוצר הסופי.

הסאקה המיוחד מתחלק לכמה סוגי משנה לפי דרגת ליטוש האורז וקריטריונים אחרים :
** הוֹנג'וֹזוּ-שוּ (本醸造) - סאקה שהוספה לו כמות קטנה של אלכוהול מזוקק לנטרול טעמים זרים. שם זה הונהג בשנות השישים כדי להבדיל סאקה זה מסאקה שמוספות לו כמויות אלכוהול גדולות לשם העצמת חוזקו.
** ג'וּנמאי-שוּ (純米酒) - סאקה שמכיל אורז בלבד ללא תוספת אלכוהול. עד שנת 2004 לפחות 30% מכמות האורז הייתה צריכה להיות מוצאת בתהליך הליטוש כדי שהסאקה יישא שם זה אך כיום כל דרגת ליטוש מספיקה ובלבד שלסאקה לא יוסף אלכוהול.
** גינג'וֹ-שוּ (吟醸酒) - סאקה ש-40%-50% מכמות האורז שבו הוצאה בתהליך הליטוש.
** דאיגינג'וֹ-שוּ (大吟醸酒) - סאקה שלפחות 50% מכמות האורז שבו לוטשה.
סאקה יכול להתהדר בכמה שמות אם הוא עומד בקריטריונים.

סוגי סאקה נוספים :
* קוּרוֹשוּ (黒酒) - סאקה מאורז לא מלוטש.
* קוֹשוּ (古酒) - סאקה מיושן. בניגוד למרבית סוגי הסאקה שאינם מתיישנים היטב (מיושנים בדרך כלל חצי שנה בחביות) סוג זה נשמר שנים רבות ומקבל צבע צהוב וטעם דבשי.
* טארוּזאקה (樽酒) - סאקה מיושן בחביות ארז. החביות מותירות טעם חזק בסאקה ולכן כמעט אף פעם לא מיישנים בהן סאקה משובח.
* שיזוּקוּ (雫)  - סאקה מסונן ללא הפעלת לחץ (בניגוד לסאקה שעוברים סינון דרך פחם). אם הסאקה סונן לבקבוקים נפרדים הוא ייקרא טוֹבין-גאקוֹי (斗瓶囲い)
* שיבוֹריטאטה (搾立)  - סאקה שאינו עובר כלל יישון בחביות ולכן טעמו יותר חומצי ובוסרי. 
* נמזאקה (生酒) - סאקה לא מפוסטר. טעמו במיטבו כשהוא מוגש קר.
* מוּרוּקה (生酒) - סאקה לא מסונן.
* ניגוּריזאקה (生酒) - סאקה שעובר דרך נפה לא צפופה כשמפרידים אותו ממחית האורז ולכן הוא עכור ומכיל כמות רבה של משקעים.
* דוֹבוּרוֹקוּ (濁酒) - סאקה תוצרת בית. כיום אין למוצאו עקב האיסור לייצר סאקה בבית. האיסור מקורו בחוק משנת 1904, בזמן מלחמת יפן-רוסיה. באותה תקופה רווחי המס של הממשלה ממכירת סאקה היו 30%. על ידי איסור הכנת סאקה בבית יכלה הממשלה להבטיח את המיסים ממקור זה. אף על פי שכיום רווחי המיסים מסאקה הם פחות מ-2%, החוק נשאר בתוקף. 
* סיישוּ (清酒) - השם הרשמי של סאקה מתוצרת יפן. שם זה אינו חל על דובורוקו וניגוריזאקה.

טכניקות בישול
* קימוֹטוֹ (生酛) - שיטת הבישול המסורתית הנמצאת בשימוש 300 שנה אך נדירה מאוד כיום. בשיטה זו האורז נמעך ידנית למחית.
* ימאהאי (山廃) - בשיטה זו תערובת ההחמצה הראשונית מותססת חודש מראש. במקור נועדה שיטה זו לזירוז תהליך בישול הסאקה, אך כיום משתמשים בה להענקת טעמים מורכבים וחומציות גבוהה יותר לסאקה.
* סוֹקוּג'וֹ (速醸) - שיטה מודרנית בה מוסיפים לסאקה כמויות קטנות של חומצת חלב כדי לזרז את תהליך הבישול. בדרך כלל שיטה זו מנפקת סאקה בעל טעם נקי יותר.

הגשת סאקה
הסאקה מוגש בכוסות רדודות הנקראות צ'וֹקוֹ והסאקה נמזג אליהן מבקבוקוני קרמיקה הנקראים טוֹקוּרי. כוסות חגיגיות יותר הנקראות סקזאקי, משמשות בחתונות ואירועים מיוחדים. שתיית סאקה מכוסו של אדם אחר נחשבת סימן לחברות.

הסאקה מוגש קר או חם לפי העדפת הסועד. סאקה הוא אחד מהמשקאות האלכוהוליים הבודדים שנהוג להגיש חם. בעקרון בקיץ ייצרך הסאקה קר ובחורף חם אך בעבר חימום הסאקה שימש להסוואת טעמים בלתי נעימים של סאקה מאיכות ירודה. 

בארצות הברית הטמפרטורה הנפוצה להגשת סאקה היא חום הגוף (37°C) אך טועמי סאקה מקצועיים מעדיפים טמפרטורה של 20°C והגשת סאקה בטמפרטורה של 10°C אף היא צוברת פופולריות.

סאקה משמש לעתים במתכונים מהמטבח היפני ובמתכוני פיוז'ן שרוצים להעניק להם נופך אסיאתי.

קישורים חיצוניים

*
*
*



אוניברסיטת טוקיו (東京大学 ביפנית, או בקיצור 東大) מדורגת בכלליות כאוניברסיטה היוקרתית ביותר ביפן. לאוניברסיטה חמישה קמפוסים בהונגו, קומבה, קשיווה, שירוקן ונקנו וכן גם עשר פקולטות עם למעלה מ־30,000 סטודנטים, מהם כ־2,100 זרים (אחוז גבוה יחסית לסטנדרטים היפנים). למרות שכמעט כל המקצועות האקדמיים נלמדים באוניברסיטה, היא כנראה נודעת בעיקר בפקולטות למשפטים ולספרות שלה. אוניברסיטה זו הצמיחה פוליטיקאי צמרת יפנים רבים, אך שיעור זה הולך ויורד בהדרגה. לדוגמה, היחס של ראשי ממשלה יפניים שלמדו באוניברסיטה היה 2/3, 1/2, 1/4, 1/5, ו-1/6 בשנות ה־50, 60, 70, 80 ו־90 של המאה ה-20 בהתאמה.

אוניברסיטת טוקיו נחשבת ליוקרתית בתחומים רבים כאשר המתחרים שלה הם אוניברסיטת קיוטו כאוניברסיטה ציבורית, ואוניברסיטאות אוניברסיטת ואסדה ואוניברסיטת קאיו כאוניברסיטאות פרטיות. בתחום המדע, אוניברסיטת קיוטו הצמיחה הכי הרבה מדענים וזוכי פרס נובל. אחד הנשיאים של אוניברסיטת טוקיו היה קיקוצ'י דאירוקו.

קמפוס הונגו הראשי ממוקם על שטחה-לשעבר של משפחת מאדה, בעלי אחוזה בריבונות קגה בתקופת אדו. ציון הדרך הידוע ביותר של האוניברסיטה, האקמון (בתרגום חופשי: השער האדום), הוא שריד של תקופה זו. סמל האוניברסיטה הוא עלה מעץ הגינקגו, אשר נפוץ באזור זה. 

האוניברסיטה נוסדה בתקופת מייג'י בשנת 1877 תחת שמה הנוכחי באמצעות מיזוג בתי ספר ממשלתיים ישנים לרפואה וללימודי המערב (המוסד השני כונה בתחילת דרכו "המכון לתרגום ספרים ברבריים"). שמה שונה ל"האוניברסיטה הקיסרית" (帝國大學 ביפנית) בשנת 1886 ולאחר מכן ל"האוניברסיטה הקיסרית של טוקיו" (東京帝國大學 ביפנית) בשנת 1887 כאשר נוצרה מערכת האוניברסיטה הקיסרית. בשנת 1947, לאחר תבוסת יפן במלחמת העולם השנייה, שונה שמה חזרה לשמה המקורי. עם תחילת המערכת האוניברסיטאית החדשה ביפן בשנת 1949, האוניברסיטה צירפה לעצמה את בתי הספר הישנים "פירסט הייר" (First Higher School, כיום קמפוס קומבה) ו"טוקיו הייר" (Tokyo Higher School), אשר מעתה ואילך לימדו סטודנטים בשנתם הראשונה והשנייה, בזמן שהפקולטות בהונגו דאגו לסטודנטים בשנתם השלישית והרביעית.

מאז שנת 2004, אוניברסיטת טוקיו הצטרפה לתאגיד אוניברסיטאי לאומי תחת חוק חדש אשר מתייחס לכל האוניברסיטאות הלאומיות. למרות איחוד זה, אשר הוביל לעלייה בעצמאות הכלכלית ובעצמאות בכלל, אוניברסיטת טוקיו עדיין נשלט חלקית על ידי משרד החינוך היפני.

פקולטות ובית ספר למוסמכים

פקולטות
* משפטים
* רפואה
* הנדסה
* ספרות
* מדע
* חקלאות
* כלכלה
* אמנות ומדע
* חינוך
* רוקחות

בית ספר למוסמכים
* משפטים ופוליטיקה
* רפואה
* הנדסה
* סוציולוגיה
* מדע
* חקלאות ומדע החיים
* כלכלה
* אמנות ומדע
* חינוך
* רוקחות
* מדע המתמטיקה
* גבולות המדע
* מידע מדעי וטכנולוגי
* לימודי מדע בין תחומי
* מדיניות ציבורית

מוסדי מחקר

* מוסד לרפואה
* מוסד לחקר רעידות אדמה
* מוסד לתרבות מזרחית
* מוסד למדעי החברה
* מוסד למדע חברתי ולימודי תקשורת 
* מוסד למדע תעשייתי
* מוסד להיסטוריוגרפיה
* מוסד למדע החיים
* מוסד לחקר קרניים קוסמיות
* מוסד לפיזיקה
* מוסד לחקר האוקיינוסים

בוגרים מפורסמים
ראשי ממשלה
* שיגרו יושידה
* נובוסוקה קישי
* אישקו סטו
* טקאו פוקודה
* יסוהירו נקסון
* קיאיצ'י מייזווה

מתמטיקאים
* טדטושי אקיבה
* קיושי איטו
* קנקיצ'י איווסווה - היוצר של תורת איווסווה
* יסומסה קנדה
* קוניהיקו קודאירה
* מיקיאו סטו
* גורו שימורה
* יוטקה טניאמה
* טאיג'י טקגי

אחרים
* טושיהיקו פוקוי, נגיד הבנק של יפן
* טדטושי אקידה, ראש עריית הירושימה
* קובו אבה, סופר
* קושירו האטורי, אמן אוריגמי
* אקואגווה ריונוסוקה, סופר
* ליאו אסקי, פיזיקאי, חתן פרס נובל
* יסונרי קוובטה, סופר, חתן פרס נובל
* מסטושי קושיבה, פיזיקאי, חתן פרס נובל
* יוקיו מישימה, סופר
* מורי אוגאי, סופר
* נטסומה סוסקי, סופר
* קנזבורו אוי, סופר, חתן פרס נובל
* אונג לוק-טק, בלשן
* הנסיכה מסקו, נסיכת הכתר
* איאיג'י טויודה, תעשיין
* דאיסץ טאיטרו סוזוקי, משכיל בודהיסטי
* מנשי קיוזווה, הוגה דעות בודוהיסטי
* וצוג'י טצורו, פילוסוף
* קזוהידה אואקוסה, כלכלן, פרופסור לשעבר באוניברסיטת וסדה
* טקשי יואסי, עורך דין וכלכלן
* מיוקו טקטה, שחקנית
* ישראל גודוביץ, אדריכל ישראלי

קישורים חיצוניים
*




אלקוש הוא מושב באזור הצפון ליד העיר מעלות תרשיחא, בקרבת הגבול בין ישראל ללבנון.  היישוב הוא חלק ממועצה אזורית מעלה יוסף.  

היישוב הוקם בשנת 1949 על ידי עולים מתימן על אדמות הכפר הערבי דיר אל-קאסי, שתושביו עזבוהו באוקטובר 1948, במהלך מבצע חירם, ולא הורשו לחזור אליו לאחר המלחמה. הוא אוכלס מאוחר יותר על ידי עולים מכורדיסטן ובפרט מהעיר כוי סנג'ק.

בתנ"ך מוזכר מקום בשם "אלקֹש" בתור מקום מגוריו של הנביא נחום, ויש שהעלו השערה שהשם הערבי "דיר אל-קאסי" שימר את השם הזה, אם כי לא ברור בכלל אם אלקוש המקראית הייתה באזור זה. השם אלקוש נגזר מהשפה הארמית וכנראה שמשמעותו אל הקשת (קוש).

קישורים חיצוניים

*

הערות שוליים





מז'יבוז'  (באוקראינית: Меджибіж (מְיֶג'יבּיז'); בפולנית: Międzybóż (מְיֶנְדְזִ'יבּוּז'); ביידיש: מעזשביזש) היא עיירה (בעבר שטעטל) בראיון לטיצ'ב שבמחוז חמלניצקי באוקראינה. בחלוקה המנהלית הישנה (עד 1918) נמצאת מז'יבוז' בפולין ההיסטורית, בצפון פודוליה, סמוך לגבולה הדרומי של ווהלין, בין נהר הבוג הדרומי לנהר הבוז'וק. בתולדות עם ישראל ידועה העיר מז'יבוז' בעיקר בזכות היותה מולדתה של תנועת החסידות ומקום מושבו של מייסד החסידות, הבעל שם טוב. גם נינו, רבי נחמן מברסלב, נולד בעיר.

היסטוריה כללית
מז'יבוז', שהייתה עיר גבול, מתועדת בכתובים כמי שעברה בשנת 1146 מידי נסיכות רוס של קייב לנסיכות ווהלין. לאחר הכיבוש המונגולי (1239) עברה העיר מיד ליד.

כ-120 שנה לאחר מכן, בשנת 1362, הביס הנסיך הליטאי אולגירדס את חילות הטטרים, וחיבר את אדמות פודוליה, ווהלין וחלקים מגליציה האוקראינית לשטחה של הדוכסות הגדולה של ליטא.
במהלך העשורים הבאים עברה מז'בוז' לסירוגין לשליטתם של נסיכי פולין וליטא. הרישום האחרון של העיר כמשויכת לנסיכות הליטאית הינו משנת 1442. משנה זו ואילך עבר רובו של מחוז פודוליה, ומז'יבוז' בתוכו, לשליטת הכתר הפולני.

עקב מיקומה, בצומת שני נתיבי הפלישה של הטטרים לאוקראינה ופולין, הפכה העיר לבסיס הגנה חשוב, ועוד בשנות שלטונו של הנסיך הליטאי אוליגראד הוחל בבנייתה של מצודה צבאית, שמאוחר יותר, תחת שלטון הפולנים, נבלמו הטטרים למרגלותיה.

ברבע הראשון של המאה ה-16 השתייכה מז'יבוז' לשושלת האצילים הפולנית גרבורט. לאחר מאבקי כוח שונים ומלחמות ירושה, שבהן החליפה מז'בוז' מספר שליטים, הועברה מחציתה של העיר לשליטתו של הנסיך הגליציאני ניקולאי סינייבסקי, שנודע כ"אציל מבעלז". שושלת סינייבסקי הרחיבה את שליטתה בעיר, וברבות הימים עבר גם חלקה השני של מז'יבוז' לשליטתה, והיא שלטה בה במשך כמאה וחמישים שנה. משהעמיקו בני משפחת סינייבסקי את שליטתם בעיר, הם חיזקו את המצודה וביצרו את חומותיה. מתוך רצון לחזק את ביטחונם של התושבים, נחפרו מחילות מכל רחבי מז'יבוז' שהובילו ישירות אל המצודה המבוצרת. לאחר חיזוקה, נמנתה המצודה בין המצודות החזקות שבפודוליה.

לקראת המחצית הראשונה של המאה ה-17 החלה מז'יבוז' לתפוס את מקומה כאחד ממרכזי הכלכלה באזור פודוליה. רובעי המגורים תפסו את כל השטח שבין הנהרות בוג ובוז'וק, ועל פי רישומים מסוימים מנתה אוכלוסייתה בתקופה זו כ-12,000 איש, וחשיבותה עלתה על חשיבות קייב (שמספר תושביה עמד על כ-15,000 תושבים).

התפתחות העיר - ששימשה בעת ההיא כאכסניה לגדולה שבקהילות היהודיות בפודוליה (כשש מאות משפחות) - קשורה הייתה במישרין עם הימצאותם של היהודים, שהיוו קרוב למחצית מתושביה והחזיקו בה בעמדות מפתח. מרד הקוזאקים בהנהגתו של האטמאן בוגדן חמלניצקי – המוכר בהיסטוריה היהודית כגזירות ת"ח ות"ט - קטע את התפתחותה של העיר, ולמעשה גרם לשיתוקה המוחלט למשך תקופה של שנים לא מעטות. העיר הותקפה פעמיים בידי אנשי חמלניצקי. בפעם הראשונה פרצו אל העיר כ-20,000 קוזאקים בפיקודו של מקסים קריבונוס בתחילת אוגוסט 1648, שחרף כל מאמציו לא הצליח להכניע את המצודה המבוצרת, והוא כילה את זעמו במרכז מז'יבוז' ובפרבריה הבלתי מבוצרים. החיילים שתחת פיקודו שדדו ושרפו רכוש ובתים יהודיים וטבחו ללא רחם בכל יהודי שנקלע בדרכם. אולם, ככל המסופר, נָסו רבים מיהודי מז'יבוז' על נפשם לכפרי הסביבה, וחלקם הסתתרו במבוכים התת-קרקעיים - שקושרו כאמור עם המצודה - וכך ניצלו.

בחודש תמוז שנת ת"ט הותקפה מז'יבוז' בשנית על ידי הקוזאקים, תחת פיקודו של האטמאן דנילו נייצ'אי. הפעם הצליחו הקוזאקים. חייליו של נייצ'אי, כובשי העיר, שרפו את העיר עד היסוד והשמידו את רוב יהודיה.

לאחר חתימתו של חוזה זבורוב, שבו האצילים לבית סינייבסקי אל העיר והחלו לשקמה אט אט. רק כעבור כ-12 שנים נמצאו שוב יהודים בין תושבי מז'יבוז', אם כי במספרים קטנים מאוד. מצבה הכלכלי של העיר היה בכי רע בשנים אלו, וכל בעלי הבתים בה קבלו פטור גורף מתשלומי מסים לאדוני האזור.

כעבור עשר שנים נאלצה פולין לוותר על שטחי פודוליה, ועל פי חוזה בוצ'אץ' עברה מז'יבוז' (יחד עם מרבית שטחי פודוליה) לידי האימפריה העות'מאנית, ששלטה בה במשך 27 שנים. הטורקים ראו בעין יפה את אכלוסה של העיר על ידי הפליטים היהודים ששבו אליה מרחבי פודוליה וחבלי רוסיה הצ'רבונית הסמוכה, ואף עודדו יהודים מהפרובינציות הטורקיות האחרות - ולאכיה ומולדובה - לבוא ולהתיישב בה.

במשך תקופת שלטונם של הטורקים בעיר השתקמה הקהילה היהודית, וכוחה והשפעתה התחזקו במידה ניכרת.
עם שובו של האציל אדם ניקולאי סינייבסקי לשלוט בעיר המשיך מעמדם של יהודי מז'יבוז' להתחזק, וכשירשה בתו היחידה של סינייבסקי את שטחי אביה, היא התחשבה באופן משמעותי בדעתם של מנהיגי הקהילה היהודית בעיר, ויחסה להם משקל חשוב בניהול העיר ובקביעת מושליה.

היסטוריה יהודית

עוד בתקופת השלטון הליטאי, החלו פליטים יהודים להתיישב בעיר. עדות מבוססת לכך נמצאה בכתובות על מצבות קבורה בבית הקברות הישן של העיר - הנושאות תאריכים עוד משלהי המאה ה-15. (מעבר לכך קיימת מסורת עתיקה כי בית המדרש הראשון של מז'יבוז' - שבמרוצת השנים הפך להיות בית מדרשו של הבעל שם טוב - נבנה כבר במאה ה-15).

כעיר העומדת על צומת דרכים חשוב, הפכה מז'יבוז' מעיירת ספר לאחת הערים החשובות והמרכזיות באזור. בעיקר עלתה חשיבותה עם החלת השלטון הפולני עליה, והטלת מרותה של שושלת האצילים לבית גרבורט על העיר. משנזקק בית גרבורט לחזק את מעמדה הפיננסי של העיר, השתלבו היהודים בפיתוח כלכלתה ובביסוס חיי המסחר בה. כך החלה הקהילה היהודית במז'יבוז' לפרוח ולגדול.

על חלקם של היהודים בניהולה האדמיניסטרטיבי של העיר בתחילת המאה ה-16, מעידים ממצאים ומסמכים שונים. הראשון שבהם הינו כתב הרשאה ל"אקזאקטור" (גובה מסים מטעם מלכות פולין) ליברמן, מופיע בספרי התיעוד של מִנהל הממלכה הפולנית מה-17 ביוני 1509: .

סביר להניח כי השתלבות היהודים בפיתוחה הכלכלי של העיר, גרמה לגידול מהיר במספרם ואף היוותה זרז להתבססותם כ"קהילה" יהודית - המתועדת כ"קהילה" לראשונה, במסמכים רשמיים של הממשלה הפולנית משנת 1511 (המציינים את החלטת הכתר הפולני להוריד את שיעור המס השנתי שה"קהילה" אמורה לשלם לאוצר הממלכה מ-200 זלוטי ל-100 זלוטי).

חיי המסחר, בהשתתפותם הפעילה של יהודי מז'יבוז', התפתחו במהירות. הם סחרו עם ערים וארצות אחרות, ואף קיבלו פריבילגיות מיוחדות ממלכי פולין: זיגיסמונד הראשון בשנת 1547 וזיגיסמונד אוגוסטוס בשנת 1557, שפטרו אותם מתשלום מסים ומכס בערי פולין השונות "ובפרט בלובלין ולבוב". הגדיל לעשות המלך סטפאן באטוריי, שבעקבות פלישתם של גדודים טטריים למז'יבוז' בשנת 1576 פטר את יהודיה לזמן מה מתשלומי כל המסים, על מנת שיצליחו לשקם את עסקיהם. בד בבד עם שגשוגה הכלכלי של העיר ושל יהודיה צמחה הקהילה היהודית ותפסה לעצמה מקום של כבוד כגדולה שבקהילות פודוליה. בתעודות ממשלתיות וברישומי האוכלוסין נמצא כי בשנת 1570 השתייכו ליהודים 70 בתים במרכז העיר.

חיי הקהילה
כאמור, על פי המסורת, הקימו לעצמם יהודיה הראשונים של העיר, במאה ה-15, בית מדרש קטן בנוי מעץ. משגדלה האוכלוסייה היהודית במז'יבוז', גדלו אף צרכיה. מנהיגי הקהילה - שהחלה לתפוס מקום של כבוד בין קהילות פודוליה - ראו לנכון להקים לעצמם בית מקדש מעט שיהא בנוי לתלפיות, ויוכל לשמש את כל תושבי העיר. בית הכנסת הגדול שהקימו יהודי מז'יבוז' במאה ה-16, נבנה מאבן על גבעה קטנה לא הרחק מהמצודה ובקרבת מקום לבית המדרש הישן.
עם התפתחות הקהילה היהודית, במרוצת השנים, הפך כל האזור שמבית הכנסת ועד הכניסה המערבית של מז'יבוז' לאזור חנויות ומסחר יהודיים.

בתחילת המאה ה-17 כבר הפכה מז'יבוז' לאחת הבולטות שבקהילות היהודיות בדרום מזרח פולין, ולבעלת ההשפעה הגדולה ביותר על החיים היהודיים באזור ובין רבניה (בשנים 1604–1612) נמנה גם אחד מגדולי פרשני ה"שולחן ערוך"  - רבי יואל סירקיש (1561–1640), הידוע בכינויו הב"ח (על שם פירושו "בית חדש" על ארבעה טורים).

מז'יבוז' ותנועת החסידות

העיר מז'יבוז' ידועה היום בעיקר בזכות היותה מולדתה של תנועת החסידות ומקום מושבו של מייסד החסידות, הבעל שם טוב.

על פי מחקרו של ש. אנ-סקי ומשלחתו האנתרופולוגית, ראשי קהילת מז'יבוז' שחפצו להשיב לעירם המתפתחת את מעמדה משכבר הימים, הזמינו את מייסד תנועת החסידות, הבעל שם טוב, להתיישב בעירם. לבעש"ט, שכבר התפרסם באזור, התחייבו לדאוג לפרנסה מקופת הקהל ולמגורים. בית המדרש הראשון של העיר הפך להיות "בית מדרשו של הבעל שם טוב". בשנת 1760 נפטר הבעל שם טוב ונקבר בעיר.
גם נכדו, רבי ברוך ממז'יבוז' חי בעיר ונקבר ליד סבו. גם נינו של הבעש"ט, רבי נחמן מברסלב, נולד בעיר.

מז'יבוז' בשואה
עם נסיגת הצבא האדום ופינוי המוסדות הסובייטיים מאזור מז'יבוז' ביולי 1941, החלו לאומניים אוקראינים לפרוע ביהודי מז'יבוז'.
עם תחילת הכיבוש נהרס בית מדרשו של הבעש"ט עד היסוד. כמו כן נהרס בית הקברות.

במשך שלושה עשר חדשים סבלו יהודי מז'יבוז' סבל בל יתואר; הם רוכזו בגטו שהוקף בגדרות תיל גבוהות וסבוכות, בתנאי מחיה של 15–20 נפש בחדר. הצעירים שביהודי העיר נשלחו לעבודות כפייה, ורבים מהם מתו.

בבוקרו של יום שלישי, 22 בספטמבר 1942, הקיפו אנשי הגסטאפו ועוזריהם האוקראינים את הגטו היהודי וריכזו את יהודי הגטו הנותרים בכיכר העיר. הצעירים רוכזו ונשלחו למחנות עבודה, ויתר היהודים, כ-1,000 במספר, נלקחו משם לגדות נהר בוג, שם נרצחו. כ-2,500 יהודים עדיין הצליחו להסתתר בבונקרים ובכפרי הסביבה, ובמשך שלושה שבועות נמשך ציד היהודים, ובסיומו נמנו כ-3,500 הרוגים אשר קבורים בקבר אחים מחוץ לעיר.
מעטים מאוד מבני קהילת מז'יבוז' ניצלו.

אחרי המלחמה
לאחר שחרור העיר בידי הצבא האדום ב-24 במרץ 1944 חזרו למז'יבוז' כ-20 משפחות יהודיות, אולם חיי הקהילה במקום לא נתחדשו. בשנת 1969 עברו כל המוסדות הממשלתיים ללטיצ'ב, ורוב היהודים עזבו את העיירה. בשנות ה-80 חיו בעיר כשמונה יהודים, ובשנות ה-90 – שלושה.

בשנת 1977 ביקר בעיר הרב יצחק הכטמן, רבה של מונטריאול, ובידו תיאור בית הקברות הישן וקבר הבעש"ט. לאחר מאמצים למצוא את הקבר לפי התיאורים הקבר נמצא, אם כי הרוס. משפחת ליפיצקי חידשה את המצבה לאחר מכן, למרות אי מתן אישור מהשלטונות. לאחר 1991 בנתה חברת "דרך צדיקים", המארגנת נסיעות לקברי צדיקים, אוהל על קבר הבעש"ט, ואף בית מלון קטן לכל העולים לרגל.

כיום שוחזר בית המדרש העתיק מחדש, ומז'יבוז' מהווה מוקד עלייה לרגל לחסידים מרחבי העולם, העולים להתפלל על קברו של מייסד החסידות.

לקריאה נוספת
* 100 עיירות יהודיות באוקראינה הוצאת אלכסנדר גרשט.

קישורים חיצוניים
*


 


נוקיה היא תאגיד עיסקי שמתמקד כיום בעיקר בייצור טלפונים סלולריים וציוד לרשתות של טלפונים סלולריים. נוקיה מיצרת כ-30% מהטלפונים הסלולריים בעולם. החברה יצרה בעבר גם טלויזיות בשיתוף עם חברת ITT.

מרכזה של נוקיה בפינלנד והיא החברה הגדולה ביותר בפינלנד. היא תורמת 4% לתוצר הלאומי הגולמי ומהווה רבע מסך היצוא של פינלנד. יש המכנים את היחס בין נוקיה לפינלנד כ"חברה גדולה במדינה קטנה". היא קרויה על שם נהר הנוקיה ששימש את החברה בימיה הראשונים, בסוף המאה ה-19 להובלת עצים.

היסטוריה
שורשיה של נוקיה מתחילים בשנת 1865, בהקמתה של תעשיית עץ בפינלנד על ידי פרדריק אידסטם. במהלך 50 השנה הבאות הוקמו שתי חברות אחרות בפינלנד, האחת הייתה חברת גומי, והשנייה חברת כבלים. 3 החברות החלו להחליף בעלים, עד שבשנת 1967 התמזגו החברות וייסדו את תאגיד נוקיה.

נוקיה הייתה בין החברות הראשונות בעולם שזיהו את הפוטנציאל העצום הטמון בתחום התקשורת הסלולרית. בשנות ה-70 פותחו בחברה הטלפונים הניידים הראשונים. היא ביססה את חוזקה בשוק הטלקומוניקציה ומוצרי האלקטרוניקה, על ידי שלל מיזוגים ורכישות של חברות מובילות בשבדיה, צרפת הולנד שווייץ ועוד.

בשלהי שנות ה-80, נוקיה הפכה לחברת טכנולוגיית המידע הגדולה בארצות סקנדינביה, עם רכישת חטיבת מערכות המידע של חברת אריקסון. מתחילת שנות ה-90, נוקיה מתרכזת בליבה העסקית שלה, והיא הטלקומוניקציה - תקשורת המתבצעת באמצעים אלקטרוניים כמעט ללא הגבלת מרחק.

מאז הקמתה, נוקיה רשמה פריצות דרך עולמיות, המצאות, פטנטים רבים והישגים טכנולוגיים עצומים, בתחום התקשורת הסלולרית ובתחומים רבים נוספים. חברות רבות ניסו לקרוא תיגר על שליטתה בתחום יצור הטלפונים הסלולריים, ללא הצלחה. לדוגמה, ברבעון השני של שנת 2005 היה חלקה של נוקיה 32.2% כאשר הבאה אחריה, מוטורולה בעלת קצת יותר ממחצית נתח השוק של נוקיה, 18%.

כיום נוקיה מנסה ליצור את המכשיר הסלולרי הבא, שיתמוך בדור 4. לאחרונה קבוצת הרשתות העסקיות של נוקיה התמזגה עם חטיבת התקשורת של סימנס הגרמנית וכתוצאה מכך הוקם המיזם המשותף נוקיה סימנס נטוורקס. בשנת 2009 השלימה נוקיה רכישה של מערכת ההפעלה בה היא השתמשה הסימביאן. ולאחר שנה החלה בהפצה שלה בקוד פתוח באופן חופשי.

ב-11 בפברואר 2011 הכריז מנכ"ל נוקיה על שינוי מהותי של האסטרטגיה של החברה בתחום המובייל - חבירה למיקרוסופט ונטישת הפיתוח העצמאי של מערכת הסימביאן. סטפן אלופ, מנכ"ל החברה שיזם את המהלך ציין במסמך שנשלח לעובדים מוקדם יותר כי ללא שינוי תעמוד נוקיה בפני מצב בלתי הפיך. "האייפון הראשון הושק ב-2007 ועדיין אין לנו מוצר שקרוב לחוויה שאפל מספקת", הוא ציין, "אנדרואיד של גוגל נכנס לזירה לפני שנתיים בלבד, והשבוע הם לקחו את המובילות שלנו בנפחי המכירות של סמארטפונים. לא ייאמן. יש לנו בחברה מקורות חדשנות מבריקים, אבל הם אינם באים לידי ביטוי בשוק מהר מספיק. אם נמשיך כמו בעבר, נידרדר והמתחרים שלנו יתקדמו עוד ועוד".
באוקטובר 2011 נוקיה השיקה 2 מכשירים חדשים המבוססים על מערכת ההפעלה של ווינדואוס לפלאפונים.
הסמארטפונים האלו (ניקראים "לומיה"), מוצעים ב2 גירסאות: לומיה 800 המיתקדם ולומיה 710 הזול יותר.
מכשירים אלו מיתחרים כיום בשאר הסמארטפונים.
בינואר 2012 חשפה נוקיה מכשיר נוסף בסדרת הלומיה - לומיה 900.

נוקיה ביפן
למרות שמכשירי הסלולר של נוקיה תפסו נתח נכבד בשוק העולמי, דווקא ביפן לא הצליחה החברה למקם את מעמדה כיצרנית מכשירים מובילה, וב-27 בנובמבר 2008 הודיעה שהיא מפסיקה את הפעילות בשוק היפני.

פרסום
ב-21 ביוני 2009 נודע כי נוקיה והלהקה טוקיו הוטל חתמו על חוזה הגורס כי טוקיו הוטל יהפכו ל"פנים החדשות" ולמייצגים של נוקיה בכל הקמפיינים העתידיים של החברה. נוקיה, בתמורה, תכלול את האלבום החדש של הלהקה, "HUMANOID", במכשירים העתידיים של החברה וכן תממן הופעת אנפלאגד בגרמניה.

הערות שוליים

קישורים חיצוניים

, 22.6.2011
* שגיא כהן,, nrg, 30.7.2010


 
 
 

להציל את טוראי ריאן הוא סרט משנת 1998 בבימויו של סטיבן ספילברג, העוסק בפלישה לנורמנדי במלחמת העולם השנייה.

הסרט מפורסם בחלקו בזכות עוצמת המראות והקולות של עשרים הדקות הראשונות של הסרט, המתארות את הנחיתה בחוף אומהה ב-6 ביוני 1944. לאחר מכן הסרט עוקב אחר יחידה של שמונה לוחמים העוסקת בחיפוש אחר חייל מסוים מהדיוויזיה המוטסת ה-101. 

ספילברג המשיך לעסוק במערכת נורמנדי במיני-סדרה בשם "אחים לנשק", שאותה הפיק יחד עם טום הנקס, שמגלם בסרט זה את ראש יחידת החיפוש, ג'ון מילר.

תקציר הסרט
הסיפור המרכזי של הסרט, כפי שהכותרת מרמזת, הוא משימה שמטרתה להחזיר הביתה חייל שנשאר בן יחיד לאמו לאחר ששלושת אחיו נהרגו במלחמה. משימה זו מונהגת על ידי סרן ג'ון מילר (טום הנקס).

הסרט מתחיל עם הטוראי ג'יימס פרנסיס ריאן המבוגר, כשהוא מבקר בבית קברות לחללי ארצות הברית בנורמנדי את חבריו שנפלו במלחמה. ריאן המבוגר מתמוטט מול אחד הקברים, ומכאן הסצנה מתחלפת לתחילת הפלישה לנורמנדי ולנחיתת הכוחות הראשונים בחוף אומהה. הכוחות שנחתו שם נתקלים בהתנגדות קשה ביותר מבונקרים ועמדות גרמניות, סובלים מאבידות רבות ומתקשים להתקדם אל עבר היבשה. סרן ג'ון מילר (טום הנקס) מגדוד הריינג'רס השני, אוסף קבוצה קטנה של חיילים ומתחיל אט אט להתקדם לעבר החוף תחת מטר כבד של אש גרמנית, עד שהם מצליחים לחדור לאחת היציאות של החוף. 

לאחר הפלישה, בארצות הברית מגלים ששלושה בנים ממשפחת ריאן מתו כולם בשבוע האחרון, ואח רביעי, טוראי ג'יימס פרנסיס ריאן (מאט דיימון) מהדיוויזיה המוטסת ה-101 עדיין לכוד איפשהו בצרפת. 
מילר מקבל פקודה ממפקדיו לאסוף צוות קטן של חיילים ולצאת לחפש אותו. מילר יוצא למשימה ביחד עם 7 חיילים נוספים, ללא כל מודיעין על מיקומו של ריאן.

הצוות עובר בכמה עיירות קטנות ובדרך מאבד את טוראי אדריאן קפרזו (וין דיזל) שנהרג מירי צלף, ואת החובש טוראי ארווין וויד (ג'ובני ריביסי), שנהרג בהסתערות לעבר עמדת מקלע (מה שעורר טענות כלפי סרן מילר). לאחר מכן, מילר מגיע עם הצוות למקום התרסקות של מטוס תובלה שהפך למקום כינוס של פצועים, שם הוא פוגש מספר חיילים אמריקאים ובהם אחד מחבריו של ריאן שמגלה שהוא וקבוצת צנחנים מגנים על גשר אסטרטגי על נהר המרדה בעיירה ראמל.

הצוות (שכעת מונה רק 6 חיילים) פוגש בריאן ובשאר הצנחנים, ומילר מבשר לריאן על מות שלושת אחיו ועל הפקודה על פיה עליהם להביאו הביתה. ריאן, למרות הבשורה המרה, מסרב לעזוב את הגשר ולנטוש את אחיו לנשק ומתעקש להישאר ולהילחם. מילר מסכים בסופו של דבר, וביחד עם חייליו ועם הצנחנים הם מתכננים מבצע הגנה על הגשר מפני הכוחות הגרמניים שעתידיים לבוא. הגרמנים מגיעים לאחר זמן קצר בכוחות עדיפים בהרבה ועם מספר טנקים, ובהדרגה הם משמידים כמעט את כל הכוח האמריקאי, שנמלט עתה אל הגשר כדי לפוצץ אותו. כאשר הכוח של סרן ג'ון מילר (טום הנקס) נסוג אל הצד השני של הגשר ויחידת הטייגר טנק (פנתר) כמעט וחוצה את הגשר -  מגיעה תגבורת של חיל האוויר האמריקני ועימה תגבורת של מספר חיילים אמריקאים, שהודפת את הגרמנים. מיחידתו של מילר נותרים בחיים ריאן, טוראי ריצ'רד רייבן (אדוורד ברנס) והמתורגמן רב"ט טימותי א. האפהם (ג'רמי דיוויס) שנשלח עימם למשימה.

מאחורי התסריט

סיפור הסרט מבוסס על מקרהו האמיתי של סמל פרדריק נילנד מהדיוויזיה המוטסת ה-101, אשר בהתאם למדיניות ה"ניצולים יחידים" של משרד ההגנה האמריקני (שנקבעה בעקבות המקרה של חמשת האחים סאליבן), אכן הוחזר מהחזית לארצות הברית. 

יש טענה כי הקשר עם פרדריק נילנד נותק, ושהוא התגלה בכפר צרפתי מספר חודשים אחרי הפלישה כשמצבו היה טוב ושהוא לא היה מעורב בקרבות. נראה שטענה  זו היא חסרת בסיס, שכן על פי מקורות אמינים יחסית – ספריו של ההיסטוריון הצבאי סטיבן אמברוז – אותר נילנד בשורות הדיוויזיה בה שירת תוך זמן קצר לאחר שיצאה ההוראה להחזירו לארצות הברית.

ישנם הבדלים רבים בין הסיפור בסרט לבין המקרה עליו הוא מבוסס, ביניהם הסיפור על יחידת החילוץ שלא היה ולא נברא, וכן העובדה שאחד מאחיו של נילנד התגלה בשבי היפני בשלב מאוחר יותר.

התסריט העלה שאלות מוסריות מהותיות ביותר, של יחס לשבויים, יחס לאוכלוסייה אזרחית בזמן מלחמה ומעל הכול השאלה האם סביר להעמיד בסכנה חמורה את חייהם של שמונה חיילים על מנת להציל את חייו של חייל אחד.

פרסים
הסרט היה מועמד ל־11 פרסי אוסקר, וזכה בחמישה: על בימוי, עריכה, צילום, קול ועריכת אפקטים קוליים.

שחקנים
* טום הנקס - קפטן ג'ון ה. מילר
* אדוורד ברנס - טוראי ריצ'רד רייבן
* טום סייזמור - סמל מייק הובראת'
* ברי פפר - טוראי דניאל ג'קסון
* מאט דיימון - טוראי ג'יימס פרנסיס רייאן
* אדם גולדברג - טוראי סטנלי מליש 
* ג'ובני ריביסי - טוראי ארווין וייד
* וין דיזל - טוראי אדריאן קפרזו
* ג'רמי דיוויס - רב"ט טימותי א. האפהם
* טד דנסון -  קפטן פרד המיל
* פול ג'יאמטי - סמל ויליאם היל
* בראיין קראנסטון - קולונל איי. ווי. ברייס

הערות שוליים

ראו גם
*האחים נילנד

מקורות
*סטיבן אמברוז (2002), יום הפלישה, אור יהודה: זמורה-ביתן.
*סטיבן אמברוז (2005), אחים בקרב, אור יהודה: כנרת, זמורה ביתן, דביר.

קישורים חיצוניים

* 
*, מתוך האתר "יעל מבקרת בקולנוע"
* 
*, הסיפור שעליו בוסס הסרט, מתוך הבלוג "טופס 630"








בזנ"ט (ר"ת: ברזל זוויתי נטוי, או ברזל זווית נגד טנקים), הידוע גם בשם קיפוד צ'כי, הוא מנגנון הגנה סטטי העשוי מברזל, שנועד למנוע מעבר טנקים. בזכות צורתו, הוא שומר על יעילותו גם אם יתהפך על ידי פיצוץ קרוב.
 
השם הלועזי, קיפוד צ'כי, מתייחס למקום שבו נעשה בהם שימוש לראשונה, גבול צ'כיה-גרמניה, שם הוצבו על ידי הצבא הצ'כי כמכשולים לטנקים. הם היו חלק ממערכת ביצורים מאסיבית שבנתה (אך לא הספיקה להשלים) צ'כוסלובקיה, ערב מלחמת העולם השנייה. מערכת ביצורים זו נפלה לידי הגרמנים ב-1938, לאחר כיבוש חבל הסודטים בהסכם מינכן.

במהלך מלחמת העולם השנייה נפרס הבזנ"ט לחופי האוקיינוס האטלנטי כחלק מהחומה האטלנטית.

ברמת הגולן ניתן לראות גם היום בזנ"טים ששימשו כחלק ממערכת ההגנה של המוצבים הסוריים לפני מלחמת ששת הימים.

פרטים טכניים

הקיפודים עשויים משלושה חלקי ברזל בעלי פרופיל בצורת האות ר' (או L) המחוברים יחדיו ליצירת צלב מרחבי. זרועות הקיפוד מצוידות ב"כפות רגליים" מרובעות כדי למנוע שקיעה בקרקע, וכמו כן בחריצים לחיבור חוטי תיל דוקרני בין הקיפודים.

גובהם של קיפודים צ'כים גדול יותר ממרווח גחונם של הטנקים. כאשר טנק מנסה לעבור במקום בו מונח מערך של קיפודים צ'כים, זחל הטנק לא יכול לטפס על הקיפוד, ומאידך גחונו של הטנק עשוי "לעלות" על הקיפוד כך שזחל הטנק מאבד את מגעו עם הקרקע ויכולתו של הטנק לנוע קדימה אובדת. אם טנק עולה על קיפוד במהירות, ייתכן שיכולת תמרונו תאבד כליל עד לחילוצו.

כיום משמש הכינוי בזנ"ט גם לחלק של ברזל בודד בעל פרופיל ר'.

קישורים חיצוניים


 

אנטיסתנס (יוונית: Ἀντισθένης) (444 - 365 לפנה"ס) היה מייסד זרם הפילוסופים הציניקנים בפילוסופיה היוונית.

עד מותו של סוקרטס
אנטיסתנס נולד באתונה בשנת 444 לפנה"ס. אביו היה אזרח אתונה ואמו הייתה שפחה מתרקיה. הוא לחם בגבורה נגד ספרטה בקרב טנגרה בשנת 426 לפנה"ס. במשך תקופה קצרה למד את תורת הנאום אצל הסופיסט גורגיאס, ואחר כך ייסד את בית ספרו. אך, מששמע את סוקרטס משוחח, אנטיסתנס לקח את תלמידיו לשיעוריו של סוקרטס. הוא התגורר בפיראוס והלך ברגל כל יום לאתונה כדי לשמוע את דברי סוקרטס.

לאחר מות סוקרטס
אחרי מותו של סוקרטס בשנת 399 לפנה"ס, המשיך אנטיסתנס בתפקידו כמורה. הוא בחר ללמד בגימנסיה (מבנה לתרגילי התעמלות) בשם צינוסרגס שהיה ממוקם בפרבר של אתונה, שם השתכנו אנשים עניים ואזרחים למחצה שמוצאם היה מארצות זרות, ולכן דבק בזרם הפילוסופיה של אנטיסתנס השם "צינית". אנטיסתנס לבש גלימה בלה, והלך עם מטה ואמתחת כמו קבצן, דבר שהפך לסימן היכר של הפילוסופים הציניקנים. הוא לא קיבל שכר עבור הוראתו והעדיף ללמד את העניים. כל מי שלא היה מוכן להתנסות בחיי דלות נזרק מבית ספרו. בתחילה, סירב לקבל לבית ספרו את דיוגנס, שהיה בנקאי שפשט את הרגל מן העיר סינופ שלחופי הים השחור. אולם, דיוגנס עמד בכל העלבונות עד שנתקבל כתלמידו של אנטיסתנס.

הגותו
תורת המוסר של האסכולה הצינית מיוסדת על הסתפקות במועט כדרך לשחרור הנפש מתלות בדברים חומריים, כדי שתוכל להתרכז ברכישת חוכמת חיים. כמו סוקרטס, אנטיסתנס החשיב את המידות הטובות כדרך אל האושר. נראה כי שיטת ההוראה של אנטיסתנס הייתה הדיאלוג, אולי בהשפעת חינוכו כסופיסט. אנטיסתנס כתב עשרה ספרים, אולם שרדו מהם קטעים בלבד. אומרים כי נוקשותו גרמה לכך שלא היו לו ממשיכים רבים, אולם דיוגנס נשאר אתו עד מותו בשנת 365 לפנה"ס.

קישורים חיצוניים



גבעת חיים (איחוד) הוא קיבוץ ליד חדרה, נמצא בתחומי המועצה האזורית עמק חפר.

הקיבוץ הוקם בשנת 1952, בעקבות הפילוג שחל בקיבוץ גבעת חיים, שאליו הצטרפו חברים שפרשו מקיבוץ כפר סאלד. בקיבוץ נמצא "בית טרזין" - ארכיון ומוזיאון לזכר הנספים בגטו.

המפעל לעיבוד ירקות ופירות "גת גבעת חיים", הידוע במותג "פריגת", הוקם בקיבוץ עוד לפני פילוגו, ולאחר הפילוג המשיך להיות שייך לשני הקיבוצים בצורה משותפת. 

קבוצת כדור המים של הקיבוץ, הפועל גבעת חיים, הייתה אלופת המדינה במשך מעל ל-20 שנה.

קישורים חיצוניים
* באתר האינטרנט שלו
* (סקירה אדריכלית והיסטורית) באתר 'חלון אחורי', 6/2010.
* קטע מסרט אודות פרויקט הקמת שכונה לבני משק בגבעת חיים איחוד






הארי פוטר ואוצרות המוות (באנגלית: Harry Potter and the Deathly Hallows) הוא הספר השביעי והאחרון בסדרת הספרים הארי פוטר, מאת הסופרת הבריטית ג'יי קיי רולינג. הספר יצא לאור ב-21 ביולי 2007, והשלים את הסדרה שתחילתה בהארי פוטר ואבן החכמים, שפורסם ב-1997. עלילת הסיפור ממשיכה באופן כמעט מיידי את אירועי הספר השישי, הארי פוטר והנסיך חצוי הדם, ובה מגיע לשיאו המאבק בין הארי פוטר ללורד וולדמורט. הספר יצא לאור בתרגום לעברית ב-5 בדצמבר 2007.

סדרת הספרים

הספר הראשון בסדרת ספרי "הארי פוטר" יצא לאור כספר ילדים בהוצאת בלומסברי הבריטית (הוצאה אמריקנית, סקולסטיק). ספר זה, כמו אלו שבאו אחריו, עסקו בחייו והרפתקאותיו של נער בשם הארי פוטר בבית ספר לקוסמים בשם הוגוורטס, על רקע עולם דמיוני של קוסמים באנגליה של סוף המאה ה-20 ותחילת המאה ה-21 (1981 - 2016). בלב הסיפור עמד מאבקו של הארי, בסיועם של ידידיו הטובים רון והרמיוני ומנהל הוגוורטס, אלבוס דמבלדור, בקוסם אפל ורב עוצמה בשם וולדמורט שרצח את הוריו של הארי וניסה, ללא הצלחה, לרצוח גם את הארי.

עלילת כל אחד מהספרים משתרעת לאורך שנה אחת בחייו של הארי, בין חופשת הקיץ שלפני תחילת שנת הלימודים ועד חופשת הקיץ הבאה, מגיל 11 ועד גיל 17. העלילה המרכזית נסובה סביב תעלומה או חידה בלשית שעל הארי מוטל לפתור, כאשר פתרונה טמון בהצלחתו של הארי ללמוד סודות מעולם הקסמים ופרטים נוספים אודות משפחתו, עברו ועברן של דמויות מרכזיות נוספות. 

לטענתה של רולינג הייתה עלילת כל הספרים בסדרה מתוכננת מראש עוד לפני פרסום הספר הראשון. כך, לדוגמה, פרטי עלילה מסוימים, שאוזכרו בשולי הדברים בספרים קודמים של הסדרה, מצאו את דרכם כאלמנטים מרכזיים בעלילתם של ספרים מאוחרים יותר. מאפיין ייחודי נוסף של הסדרה הוא השתנות העלילה והנימה הכללית של הספרים במקביל להתבגרותו של הארי. הספרים הראשונים בסדרה כוונו לילדים בני גילו של הארי פוטר, היו קצרים יותר וכללו חזרות והסברים רבים של פרטים. ספרים מאוחרים יותר, ובמיוחד החל מסוף הספר הרביעי, היו ארוכים יותר, פנו למתבגרים ומבוגרים ונימתם הייתה אפלה ומורכבת יותר.

הוצאה לאור ומכירות
רבים ציפו בקוצר רוח לצאתו של הכרך האחרון בעלילותיו של הארי פוטר, וההזמנות המוקדמות בחנויות המקוונות של אמזון וברנס אנד נובל הגיעו ליותר משלושה מיליון עותקים, כך לפי דיווחי החברות. סך כל העותקים שנמכרו מראש לחנויות ולמפיצים הגיע ללמעלה מ-11 מיליון עותקים – נתון המציב את הספר כרב המכר המהיר ביותר אי־פעם, הרבה מעבר לספרים קודמים בסדרה ובכך הצטרף לספרים הקודמים בסדרה שהוכרו בספר השיאים של גינס.

כמו בזמן שלפני הוצאת כרכים קודמים, גם הפעם נעשה מאמץ מיוחד מצד רולינג והוצאות הספרים למנוע את דליפת תוכנו בטרם יוצא לאור באופן רשמי. לשם כך, גם עמדה רולינג על כך שהספר יושק בכל רחבי העולם בו זמנית, בשעת חצות לפי שעון גריניץ' ב-21 ביולי 2007. בישראל, לדוגמה, החלה מכירת הספרים בשעה שתיים אחר חצות. למרות המאמצים למנוע דליפת פרטים אודות הספר, הופץ באינטרנט ב-16 ביולי 2007 קובץ בן 759 תמונות, אשר בהן מצולם הספר האמריקאי ממרחק קצר, דף אחרי דף. בבדיקה שערכה ההוצאה התברר כי אחת החנויות שלחה עותקים מהספר לאנשים אשר הזמינו אותו בהזמנה מוקדמת, לפני תאריך ההפצה הרשמי. בתוך זמן קצר הופץ הטקסט של הסיפור, ולאחריו הופיעו באתרים ביקורות מוקדמות של הסיפור – כאמור, לפני תאריך ההפצה הרשמי. תרגומים פיראטיים לשפות שונות הופיעו באינטרנט זמן קצר לאחר פרסום הספר, לפני הוצאתו הרשמית בשפות אלה.

במקור, הכותרות על גרסה זו של הכריכה אדומות, אך ההוצאה לאור בישראל החליטה לשנות את הצבע לכחול על-מנת לשמר את הייחודיות של כל ספר (כיוון שהכותרות נצבעו כבר באדום בכריכת הספר הרביעי).

עלילת הספר

חלקה השביעי של סדרת ספרי הארי פוטר מספק פתרון לחידה המרכזית של הסדרה, הקשורה במאבקו של הארי בלורד וולדמורט, אך מספקת פתרונות וביאורים גם לשאלות נוספות שעלו בחלקים הקודמים, ובראשן המניעים לפעולותיו של מנהל בית הספר הוגוורטס, פרופסור דמבלדור, ולפעולותיו של סוורוס סנייפ שזוהה כנסיך חצוי הדם בסוף החלק השישי בסדרה. 

במלאת לו שבע־עשרה שנים אמור הכישוף המגן על הארי פוטר בבית משפחת דארסלי להתפוגג. כדי להגן עליו מפני המתקפה הצפויה של וולדמורט ואוכלי המוות המתחזקים, מחליטים חברי מסדר עוף החול להעביר את בני משפחת דארסלי למקום מבטחים, וקבוצה שלמה של חברי המסדר מגיעה כדי ללוות את הארי אל בית משפחת ויזלי, המוגן בכוח כישופם המשולב של משרד הקסמים והמסדר.

כדי להטעות את הרודפים, לוגמים שישה מן המלווים שיקוי פולימיצי ההופך אותם, לפרק זמן קצוב, זהים לחלוטין להארי. מאוחר יותר מתברר כי ההצעה הייתה של מנדנגוס פלצ'ר (אך בדיעבד מגלים כי נשתלה במוחו של פלצ'ר על ידי סוורוס סנייפ בעצת הדיוקן של אלבוס דמבלדור הנמצא במשרד המנהל בהוגוורטס). הקבוצה מתפצלת לשבעה זוגות, שכל אחד מהם נראה כמו "הארי". הארי האמיתי היה עם האגריד באופנוע המעופף של סיריוס. אך מיד עם צאתם לדרך במעוף מתברר כי מועד עזיבתם היה ידוע לאוכלי המוות מראש וקבוצה גדולה מהם מסתערת על חברי המסדר. במהלך הבריחה קללה אחת של אוכלי-המוות פוגעת בהדוויג, התנשמת של הארי, שהייתה בתוך הכלוב שלה, והיא מתה. בשלב מסוים, משתמש הארי בכישוף הפריקה מנשק אקספליארמוס המגלה לרודפים כי הוא הארי האמיתי. וולדמורט מוזעק למקום ומנסה לפגוע בהארי בשרביט ששאל מלוציוס מאלפוי, בגלל שיצרן השרביטים הסביר לו כי כישלונו בחיסולו של הארי (בספר הרביעי בסדרה) נבע מהקשר הייחודי בין שרביטיהם. להפתעתו, הוא נכשל גם הפעם — שרביטו של הארי מגיב בכוחות עצמו ותוקף את וולדמורט בלהבות זהובות. באותו זמן שאר כפיליו של הארי נאבקים באוכלי מוות רבים ועין הזעם מודי נהרג.

ימים אחדים לאחר הקרב מגיע שר הקסמים רופוס סקרימג'ר אל בית משפחת ויזלי ומוסר להארי ולזוג ידידיו הנאמנים רון והרמיוני שלושה חפצים אותם הוריש להם דמבלדור בצוואתו: רון מקבל את המעמעם של דמבלדור (מכשיר היכול לשאוב את כל האור ממקום מסוים, ואז לשחרר אותו במקום רצוי.), הרמיוני מקבלת ספר אגדות ילדים לקוסמים (מעשיות בידל הפייטן) , והארי יורש את כדור הסניץ' אותו לכד במשחק הקווידיץ' הראשון שלו. סקרימג'ר מספר לשלושה כי מתנה נוספת שהוריש דמבלדור להארי, חרבו של גודריק גריפינדור, לא תינתן לו, משום שהחרב לא הייתה שייכת לדמבלדור, וגם אם הוא היה רוצה לקבלה הוא לא היה יכול כי החרב נעלמה. הסניץ' ניתן לו מאחר שכל סניץ' זוכר מי האדם שתפס אותו (במקרה של מחלוקות במשחק קווידיץ'). סניץ' זה שנתפס על ידי הארי נתפס בפיו ולא בידו, ולכן כששר הקסמים מבקש ממנו שייקח את הסניץ' לא קורה דבר, אולם לאחר שהשר עוזב נוגע הארי בסניץ' בפיו ומופיעה הכתובת הנסתרת החידתית על הסניץ': "אני נפתח לקראת הסוף".

שליטת אוכלי המוות במשרד הקסמים
עם רצח סקרימג'ר, אוכלי המוות משתלטים על משרד הקסמים. בראש המשרד עומד כעת פאיוס ת'יקנס, מי שהיה ראש מחלקת אכיפת חוקי הקסם, ונתון לקללת אימפריוס. הנהגתו של וולדמורט במשרד הקסמים מחוללת שינויים רבים. ראשית, בני מוגלגים (הקרויים "בוצדמים" בפי אוכלי המוות) לא נחשבים לקוסמים, והתפישה היא שאת שרביטם הם גנבו במזיד מקוסם או מכשפה אחרים ואת כוחות הקסם הם השיגו בדרכים לא כשרות. בתחילה הם נדרשו להירשם, וכעת הם עוברים משפטים לבירור מצב דמם. הארי נחשב ל"גורם שלילי מספר 1" ויש פרס של עשרת אלפים אוניות זהב על ראשו. התירוץ הוא שהוא נדרש לחקירה אודות נסיבות מותו של דמבלדור, אך הסיבה האמיתית היא שוולדמורט מעוניין לחסלו.

סיסמת משרד הקסמים כעת היא "קסם הוא כוח", והיא מתנוססת על המזרקה החדשה באולם הכניסה במשרד הקסמים. הפסל ליד המזרקה מציג קוסם ומכשפה יושבים על כס מלכות, העשוי מגופות מוגלגים ערומים.

החיפוש אחר ההורקרוקסים
במהלך חתונתם של ביל ויזלי ופלר דלאקור, נודע כי אוכלי המוות השתלטו על משרד הקסמים ורצחו את שר הקסמים סקרימג'ר. השליטה במשרד הקסמים מאפשרת לוולדמורט להסיר את הכישוף המגונן על בית משפחת ויזלי ומשתתפי החתונה נמלטים. 

הארי, רון והרמיוני נמלטים מן המקום לדרך טוטנהם קורט בלונדון, כשהרמיוני, שחזתה אפשרות כזו מראש, מחזיקה את כל הציוד הנדרש לדרך בארנק המכושף שלה. להפתעתם, הם מגלים כי אוכלי המוות דולקים בעקבותיהם, אף שלא הייתה להם כל אפשרות גלויה לקיים מעקב כזה. הם נאבקים באוכלי המוות ונמלטים שוב ומוצאים מקלט בבית בכיכר גרימולד, אותו ירש הארי מסיריוס בלק. כאן הם למדים מפיו של גמדון הבית קריצ'ר כי האדם שגנב את התליון המכיל את ההורקרוס השלישי, ר.א.ב., מוולדמורט הוא למעשה רגולוס ארקטורוס בלק, אחיו הצעיר של סיריוס. קריצ'ר מגלה להם כי התליון נגנב על ידי מנדנגוס פלצ'ר. כאשר הם חוקרים את האחרון, הם למדים מפיו שהוא נלקח ממנו בסחיטה על ידי דולורס אמברידג'. 

לאחר תכנון מדוקדק, השלושה מתגנבים בחסות פולימיצי אל תוך משרד הקסמים, בו שולטים כעת אוכלי המוות, גונבים את ההורקרוקס מצווארה של אמברידג', משחררים כמה קוסמים בעיצומו של משפט שנערך להם בעוון שלא היו טהורי דם, וגונבים מדלת משרדה של אמברידג' את עינו של עין הזעם מודי. הם נמלטים ממשרד הקסמים ומתחבאים במשך מספר חודשים באזורים הכפריים והיערות של בריטניה, כשהם מנסים לחשוב על דרך להשמיד את ההורקרוקס שכבר יש להם או לגלות את ההורקרוקסים האחרים.

יום אחד, באקראי, הם שומעים בסתר שיחה של מספר אנשים וגובלינים: טד טונקס (אביה של נימפדורה טונקס), דין תומאס (חברו של הארי לספסל הלימודים), הגובלין גריפהוק, עובד משרד הקסמים לשעבר בשם דרק קרסוול וגובלין נוסף בשם גורנוק שנמלטו מאוכלי המוות, הרודפים את המתנגדים לוולדמורט ואת ילדי המוגלגים. מן השיחה הם למדים כי חרב גריפינדור של הוגוורטס, השמורה בכספות גרינגוטס, היא למעשה זיוף וכי מקומה של החרב האמיתית אינו ידוע. מפיו של דיוקנו של מנהל הוגוורטס לשעבר פיניאס ניגלוס, הם לומדים כי דמבלדור השתמש בחרב גריפינדור כדי להשמיד את טבעתו של וואנדרולו גונט, סבו הקוסם של הלורד וולדמורט, עובדה המסבירה להם כיצד ניתן יהיה להשמיד את ההורקרוקס שבידם. זמן קצר אחרי השיחה מתגלע ריב בין רון להארי ורון עוזב את הצמד לנפשם ונעלם. 

בעקבות אזכורה של ההיסטוריונית הקשישה בתחולדה באגשוט כאחד המקורות העיקריים לספר שערורייתי על דמבלדור ("חייו ושקריו של אלבוס דמבלדור" מאת ריטה סקיטר), וכן בגלל רצונו של הארי פוטר לבקר במקום בו נקברו הוריו, דוחף הארי את הרמיוני לערוך ביקור בכפר הולדתו, מכתש גודריק, שהוא מקום קבורתם של הוריו, מקום מגוריה של באגשוט וכן מקום מגוריו בעבר של דמבלדור. השניים מקווים כי באגשוט תוכל לספק להם מידע נוסף על חרבו של גודריק גריפינדור או אף לתת להם אותה, אם זו הופקדה בידיה על ידי דמבלדור.

בכפר מבקרים השניים בבית הקברות של הכפר, בו מצוי קבר הוריו של הארי, והרמיוני מגלה בסמוך קבר עתיק הנושא סמל משונה, אותו ראתה גם באחד מסיפורי האגדה שבספר המעשיות שנתן לה דמבלדור. זמן קצר אחרי כן הם פוגשים את בתחולדה ופוסעים בעקבותיה לביתה, אך באגשוט מתגלה כתחפושת שבתוכה שוכנת נגיני. הנחשה מזמנת את וולדמורט וכורכת עצמה סביב הארי, אך בסיועה של הרמיוני מצליחים השניים להמלט מהקוסם האפל, כשבמהלך המאבק שוברת הרמיוני באחד מקסמיה בשגגה את שרביטו של הארי. 

הארי, שיכולתו לצפות אל תוך מוחו של וולדמורט הולכת ומתעצמת, למד כבר קודם לכן כי וולדמורט תר אחר פתרון שיאפשר לו להתגבר על שרביטו של הארי ומגיע לביתו של יוצר שרביטים שממנו נגנב חפץ מסוים לפני שנים רבות. 

וולדמורט אינו יודע מיהו הגנב, אך הארי מסייע בידו בלי כוונה: הוא מזהה את הגנב בתמונה בביתה של באגשוט כגרינדלוולד, מכשף אופל עמו התעמת דמבלדור בשנת 1945. וולדמורט, המגיע לביתה של באגשוט, לומד לפיכך על זהותו. 

זמן לא רב אחרי הימלטותם ממכתש גודריק, לעת לילה, מוביל פטרונוס בדמות איילה את הארי אל מקום בו נמצאת החרב של גריפינדור בתוך בריכת מים קפואים. הארי מנסה למשות את החרב, אך כמעט ונחנק על ידי תליון ההורקרוקס שסביב צווארו. רון מופיע לפתע באותו רגע, מציל את הארי ואחר־כך משמיד את ההורקרוקס בסיוע החרב. רון מספר להארי ולהרמיוני כי הצליח לאתרם, על אף ששינו את מקומם לעתים תכופות, בזכות מכשיר המעמעם שהוריש לו דמבלדור. המכשיר, כך גילה, הנחה אותו אל המקום בו נמצאו הארי והרמיוני.

אוצרות המוות

הארי נזכר כי בחתונתם של ביל ופלר ראה את אביה של לונה לאבגוד, קסנו‏פיליוּ‏ס, עונד תכשיט שעליו הופיע סמל זהה לזה שראתה הרמיוני בבית הקברות ובספר המעשיות. סמל זה זוהה גם, כך למד הארי בחתונה מוויקטור קרום, כסמלו של גרינדלוולד, והרמיוני דוחקת בשניים לפנות אל קסנופיליוס ולשאול אותו לטיב העניין.

הארי, רון והרמיוני מגיעים אל בית לאבגוד, ולומדים כי הסמל העתיק היה סמלם של אוצרות המוות. לפי האגדה, היו האוצרות שלושה חפצים שקיבלו שלושה אחים מידיו של המוות: שרביט בלתי מנוצח, המרכיב את הקו האנכי בסמל, אבן המחיה מתים, שהיא העיגול בו, וגלימת היעלמות מופלאה, שאינה מתיישנת וקסמיה אינם מתפוגגים אחרי שנים ספורות, אותה מייצג המשולש בסמל. הארי רון והרמיוני מבינים שהגלימה שבידהם היא הגלימה מהסיפור.
בינתיים מתברר כי קסנופיליוס, שהתנגד לשלטונם של אוכלי המוות, שינה את טעמו והסגיר את השלושה לידי אויביהם, כדי להציל את לונה לאבגוד (בתו), שנחטפה על ידי אנשי וולדמורט. השלושה מצליחים להימלט בעור שיניהם לאחר שהם מאפשרים לאוכלי המוות לראות אותם, כדי להגן על לאבגוד.

כעבור זמן מה, פולט הארי את המילה "וולדמורט". מתברר שהוטל על המילה כישוף "טאבו", ולכן מקומו של מי שהוגה מילה זו נודע לאוכלי המוות ולמשרד הקסמים, וכן מפר קסמי הגנה. משום כך מגלה אותם חבורת חטפנים העוסקים בלכידת קוסמים "בוגדים בדם", בוצדמים ואנשים שלא הגיעו לבית־הספר. הרמיוני מצליחה ברגע האחרון להטיל בהארי כישוף עקיצה והשלושה מתחזים לתלמידים מסלית'רין, אך איש הזאב פנריר גרייבק, העומד בראש חבורת הלוכדים, חושד כי מדובר בהארי.

השלושה מובאים למפקדה של וולדמורט ואוכלי המוות - אחוזת מאלפוי. דראקו מאלפוי, המכיר היטב את השלושה, מובא כדי לזהות את הארי וחבריו, אך הוא נמנע במתכוון מזיהוי וודאי שלהם. רון והארי מושלכים למרתף, שם הם מגלים גם את יצרן השרביטים הזקן אוליבנדר, שיצר את השרביט של הארי, את לונה לאבגוד, את הגובלין גריפהוק ודין תומאס, שנלכדו אף הם על ידי לוכדים. בלטריקס לסטריינג', אשת אמונו של וולדמורט, חוששת כי חרב גריפינדור שברשות השלושה נגנבה מהכספת שלה בגרינגוטס ומענה את הרמיוני כדי לסחוט ממנה מידע. הגובלין גריפהוק נקרא לבדוק את החרב ולבקשת הארי הוא מכריז על החרב, האמיתית, כמזויפת. הארי מציץ בפיסת מראה קסומה ובה משתקפת, כך נדמה לו, עינו של דמבלדור, והוא מבקש עזרה. מיד מופיע דובי ומסייע לכלואים להימלט. פיטר פטיגרו מגלה אותם ומנסה להרוג את הארי. הארי מזכיר לו כי הציל את חייו, פטיגרו מהסס והיד הכסופה שהעניק לו וולדמורט פונה לצווארו וחונקת אותו למוות על בגידתו בוולדמורט.

הארי, ורון מצליחים לחלץ את הרמיוני מידיה של בלטריקס לסטריינג' ולהימלט מן המקום, כשהארי חוטף בדרכו את שרביטיהם של פטיגרו, בלטריקס ודראקו. החבורה נמלטת לביתם של ביל ופלר, אך כאשר הם מגיעים מתגלה כי סכין שהטילה לעברם בלטריקס הרגה את דובי. הארי קובר את גמדון הבית ובלבו מתגבשת החלטה נחושה לנטוש את החיפוש אחר אוצרות המוות למרות שהוא יודע היכן נמצא שרביט הבכור, ובמקומו להתמקד תחילה בהשמדת ההורקרוקסים.

בבית ביל ופלר חוקר הארי את אוליבנדר, ולומד ממנו כי סיפור שרביט עץ הסמבוק, "שרביט הבכור", השרביט שלא ניתן לנצחו, איננו סיפור אגדה בלבד וכי וולדמורט יצא למצוד בעקבות השרביט, במחשבה שכך יוכל להביס את הארי. לאחר מכן הוא מתכנן, ביחד עם רון, הרמיוני והגובלין גריפהוק, לפרוץ לכספת בגרינגוטס, כדי ליטול משם את גביע הפלפאף. גריפהוק תובע כתמורה את חרב גריפינדור, והארי מתלבט אם לתת לו ולבסוף נענה לו מתוך כוונה לתת לו אותה לאחר שייסים להשמיד את ההורקוקסים. הארבעה נכנסים מחופשים לגרינגוטס, אך מתגלים. בחדר הכספת של משפחת לסטריינג' הם מאתרים את הגביע, גריפהוק חוטף את החרב ונמלט, והשלושה נמלטים מן הבנק על גבו של דרקון שמירה.

הפריצה לגרינגוטס מגלה לוולדמורט, שלא היה מודע לכך עד כה, שהארי מנסה להשמיד את ההורקרוקסים, וכי השלושה מנסים להשמיד את חלקי נשמתו שנותרו בין ההורקרוקסים. תוך כדי כך, הוא חושף מבלי דעת את מחשבותיו בפני הארי, שלו קשר מחשבתי עמו, ומגלה לו כי שני ההורקרוקסים שנותרו טמונים האחד בתוך הנחשה נגיני והשני במקום כלשהו בהוגוורטס, שוולדמורט משוכנע כי הוא היחיד היודע אודותיו. וולדמורט מחליט לשמור את הנחשה נגיני לצדו ולצאת לברר את מצבם של ההורקרוקסים שלו, ובתחילה הטבעת בצריף של משפחת גונט, שהושמדה כבר קודם לכן.

הקרב על הוגוורטס
הארי, רון והרמיוני יוצאים להוגוורטס, בלי לדעת היכן נמצא שם ההורקרוקס, מתוך הנחה שוולדמורט משוכנע שההורקרוקס הבטוח ביותר הוא זה שבהוגוורטס, ועל כן יגיע לשם רק כשלב אחרון בבירוריו. כאשר הם מגיעים לכפר הוגסמיד מיד, נוכחותם מפרה את העוצר שהוטל על המקום, אך לסיועם נחלץ בעל פונדק ראש החזיר. בשיחה עם בעל הפונדק מתברר כי הוא אחיו של אלבוס דמבלדור, והוא זה שהגיש להארי סיוע כאשר היו השלושה כלואים באחוזת מאלפוי. אחיו של דמבלדור שומר לו טינה, משום שהוא רואה באנוכיותו את הסיבה העיקרית למותה של אחותם הקטנה ולמרות היסוסיו הוא מסכים לסייע להם להתגנב להוגוורטס דרך מנהרה סודית.

השלושה מגיעים לבית־הספר, ומגלים שההורקרוקס הנסתר בהוגוורטס הוא כנראה העטרת של רייבנקלו. הם מזהירים את פרופסור מקגונגל כי וולדמורט עומד להגיע לשם. מקגונגל נאבקת בסנייפ, הנמלט מן המקום, ובסיוע מורים אחרים היא פונה לארגן את הגנת הוגוורטס, בידיעה כי ההגנה תוכל רק לעכב את וולדמורט אך לא לעוצרו, כל זאת כדי שהארי יוכל להשמיד את ההורקרוקס במקום. התלמידים הצעירים מפונים מבית הספר דרך המנהרה הסודית, ואילו חלק מהבוגרים, ותגבורת של קוסמים ממסדר עוף החול, מגיעה להשתתף בהגנת בית־הספר. 

הארי למד מפיה של רוח הרפאים הידועה בשם הגברת האפורה — שאינה אלא הֶלֶנָה, בתה של רוונה רייבנקלו, שנרצחה על ידי רוח הרפאים הברון המגואל — כי בעבר פיתה אותה וולדמורט לגלות את מקומו של הנזר אותו גנבה מאמה. בתמיהה מסוימת הוא נזכר שראה את הנזר כבר קודם בחדר הנחיצות. וולדמורט היה משוכנע כי החדר הוא מקום הידוע לו בלבד, אף כי המקום מוכר לרבים מתלמידי בית־הספר. בפתח חדר הנחיצות הוא פוגש ברון והרמיוני, שהתגנבו לחדר הסודות ובאמצעות ניבי בסיליסק השמידה הרמיוני את גביע הפלפאף. 

בתוך חדר הנחיצות, ממש ברגע בו מאתר הארי את הנזר, הוא מותקף על ידי דראקו מאלפוי, קראב וגויל. קראב משתמש בכישוף האופל החזק "שלהבת שדים", אך מאבד שליטה על הכישוף ונהרג. רון והרמיוני מצליחים להציל את גויל ואילו הארי מחלץ מהחדר את דראקו מאלפוי ואת הנזר. מחוץ לחדר מתברר כי "שלהבת שדים" הייתה דרך נוספת להשמיד הורקרוקסים, מה שהביא לחיסול ההורקרוקס החמישי.

הארי נעזר בחזיון נוסף אל תוך ראשו של וולדמורט ועם שני חבריו הם מתגנבים אל הצריף המצווח, שם נמצא וולדמורט עם נגיני המוגנת באמצעות כישוף. וולדמורט גילה קודם לכן כי שרביט הבכור היה בבעלותו של דמבלדור וגנב אותו מקברו, אך השרביט לא העניק לו, כך הוא מרגיש, כוח בלתי מנוצח. הסיבה לכך, הוא סבור, היא שכדי לרשת את כוחו של השרביט, יש לקחת אותו מבעליו או לרצוח אותו. וולדמורט אמנם גנב אותו מדמבלדור, אך באותה עת כבר לא היה השרביט של דמבלדור כי אם של רוצחו, סנייפ. הוא מזמן את סנייפ ומורה לנחשה נגיני להרוג אותו, כדי שיוכל להפוך לבעליו האמיתי של השרביט, ומסתלק מן המקום.

הארי, רון והרמיוני נכנסים לצריף המצווח, וסנייפ הגוסס מעניק להארי מספר זכרונות. הארי משתמש בהגיגית של דמבלדור כדי לצפות בהם. הארי צופה בזכרונות ומגלה, לתדהמתו, כי סנייפ היה מאוהב באמו, לילי, עוד מילדותה והמשיך לאהוב אותה כל ימי חייו, גם אחרי מותה. הוא למד כי לדמבלדור הייתה סיבה טובה לבטוח בסנייפ, שהיה נאמן לו לאורך כל הדרך וניסה לגונן עליו משום שזו הייתה משאלתה האחרונה של אמו. 

הארי מגלה שדמבלדור פעל בפזיזות ונפגע מטבעת משפחת גונט, האבן שבאוצרות המוות (בתחילת הספר השישי). זמנו היה קצוב, והוא ידע כי לא יחיה יותר משנה, ועל כן תכנן מראש את מה שיתרחש אחרי מותו. הוא הורה לסנייפ להרוג אותו, אם יהיה בכך צורך, ובכך להפוך את שרביט הבכור לשרביט בלי בעלים, ולסייע להארי. הארי גילה כי סנייפ היה זה ששלח את פטרונוס האיילה שהוביל אותו אל חרב גריפינדור. 

לבסוף, הארי מגלה את הדבר הקשה מכול – כי הוא עצמו הורקרוקס: כאשר ניסה וולדמורט להורגו בעודו תינוק, הוא פיצל את נשמתו שלו, שלא במתכוון, פעם נוספת ובכך יצר הורקרוקס נוסף, שביעי במספר. הארי מבין כי דמבלדור ידע זאת מזה זמן, הבין כי וולדמורט לא ימות כל עוד הארי ישאר בחיים, אך העדיף שלא לגלות לו זאת.

בעוד הארי צופה בזכרונותיו של סנייפ בהגיגית מתחילים נאמניו של וולדמורט במתקפה מחודשת על הוגוורטס, כשבמערכה שלפניה, נהרגים פרד ויזלי, רמוס לופין ונימפדורה טונקס. וולדמורט, המשוכנע כי הארי עתיד לבוא אליו, מכריז על הפסקת אש של שעה, שבמהלכה על הארי להגיע אליו אל היער האסור. 

הארי מבין כי כדי שוולדמורט ימות גם הוא חייב למות, והוא הולך אל היער האסור. הארי מבין כי הגיע רגע הסוף שעליו דיברה הכתובת על הסניץ' שקיבל מדמבלדור. הוא מצמיד את הסניץ' לשפתיו ואומר "אני הולך למות". הסניץ' נפתח והארי מגלה בתוכו את אבן האוב. הארי קורא באמצעות האבן להוריו, ג'יימס ולילי, לסיריוס בלק וללופין והם מנחמים אותו. הארי מקבל את עובדת מותו וכאשר הוא מגיע לקרחת היער בה נמצא וולדמורט הוא מניח לו לפגוע בו בקללת המוות אבדה קדברה ואינו מנסה להתגונן מפניה. 

כעבור זמן, הארי נעור במקום לא ידוע, הנראה לו תחילה כחיים שלאחר המוות. דמבלדור נמצא שם והוא מסביר לו כי וולדמורט נכשל בקללתו ובמקום להרוג את הארי, הרג את ההורקרוקס שהיה בתוך הארי. הסיבה לכך, מסביר דמבלדור, טמונה בכך שוולדמורט השתמש בדמו של הארי כדי להחיות את עצמו, ולכן לקח אל עצמו את ההגנה שהעניקה לילי לבנה. נכונותו של הארי למות כדי להושיע אחרים, חתמה את הכישוף סופית, ואיפשרה רק לחלק של וולדמורט עצמו למות.

אחרי החלום שבין חיים למוות, שהארי אינו יודע אם התרחש במחשבתו בלבד או לא, הוא ניעור שוב ביער האסור. וולדמורט, שאף הוא הוטל ארצה מעולף בעקבות הקללה, שולח את נרקיסה, אמו של דראקו, לבדוק אם הארי אכן מת. נרקיסה מבחינה מיד כי הארי חי, אך עניינה אינו בוולדמורט אלא בהצלת בנה דראקו. היא שואלת בחשאי את הארי אם בנה חי וכשהארי משיב בחיוב היא משקרת לוולדמורט ואומרת לו כי הארי מת, כל זאת כדי שתוכל לשוב לטירה ולהציל את חייו של בנה. 

האגריד השבוי נושא את הארי המעמיד פני מת בחזרה להוגוורטס. וולדמורט קורא למגיני הוגוורטס לצאת החוצה כדי לראות כי הארי אכן מת ומכריז כי מעתה לא יהיו בתים בהוגוורטס, וכולם ישתייכו לבית סלית'רין. הוא קורא למצנפת המיון ומנסה להשמידה, אך באותו רגע מגיעה תגבורת לעזרת אנשי הוגוורטס, והקרב מתחדש. הארי מצליח להתחבא מתחת לגלימת ההיעלמות שלו ונוויל לונגבוטום מנצל את הרגע, ושולף את חרב גריפינדור מתוך מצנפת המיון כדי לכרות את ראשה של הנחשה נגיני – ובכך הוא משמיד את ההורקרוקס האחרון ששרד.

בקרב מתחולל מפנה, וכוחם של מגיני הוגוורטס גובר. גברת ויזלי מצליחה לחסל את בלטריקס והארי מתייצב לקרב מכריע מול וולדמורט. הארי, המאמץ את לשון הזלזול של דמבלדור בספר החמישי, קורא לוולדמורט טום רידל, ומסביר לו כי סברתו ששרביט הבכור משרת אותו שגויה. סנייפ היה אכן זה שהרג את דמבלדור, אך השרביט לא היה שלו אלא של דראקו מאלפוי, שלקח את השרביט מידיו של דמבלדור. מאחר שהארי גנב את שרביטו של מאלפוי לפני זמן מה, הרי שהוא בעליו האמיתי של שרביט הבכור. וולדמורט מסרב להאמין ומטיל על הארי את קללת אבדה קדברה, אך השרביט המגן על בעליו האמיתי מסרב לתקוף את הארי ומטיל את הקללה בחזרה בוולדמורט, המוצא את מותו בקללתו הוא. 

אחרי מותו של וולדמורט מטפסים הארי, רון והרמיוני אל משרד המנהל של הוגוורטס. הארי משוחח עם תמונתו של דמבלדור ואומר כי בכוונתו להשיב את שרביט הבכור לקברו ולוותר על הכוח שהיה יכול להעניק לו. כאשר הארי ימות יעלמו גם כוחותיו של השרביט. אבן התחיה אבדה קודם ביער והארי מחליט לשמור לעצמו רק את אוצר המוות השלישי, הגלימה אותה ירש מהוריו. לאחר מכן הפנה את שרביט הבכור על שברי שרביט הצינית עם נוצת עוף החול, אמר "רפארו" והשרביט התאחה מחדש.

אחרית דבר
באחרית הדבר של הסיפור, המתרחש 19 שנים מאוחר יותר, להארי וג'יני יש שלושה ילדים שנקראים ג'יימס סיריוס (הלומד בהוגוורטס), אלבוס סוורוס (שזו שנתו הראשונה בהוגוורטס) ולילי לונה. לרון והרמיוני יש שני ילדים שנקראים רוז (גם כן לומדת בהוגוורטס) והוגו. האפילוג מתרחש בתחנת קינגס קרוס אליה מביאים ההורים את ילדיהם אל רכבת ההוגוורטס אקספרס לתחילת שנת הלימודים בהוגוורטס. האפילוג מספר שלביל ופלר יש בת, ויקטואר, שמנהלת יחסים רומנטיים עם טדי לופין, בנם של לופין וטונקס ובן הסנדקות של הארי. הארי מספר לאלבוס סוורוס, החושש מכך שיגיע לסלית'רין במקום לגריפינדור, שאין רע להיות בבית סלית'רין מאחר שסוורוס סנייפ, אחד מהאנשים שעל שמם הוא נקרא, "היה ככל הנראה האדם האמיץ ביותר שפגשתי אי פעם". בתחנת הרכבת פוגשות שתי המשפחות את דראקו מאלפוי, שבנו סקורפיו יוצא אף הוא ללימודים בפעם הראשונה. עוד מתגלה שנוויל הוא המורה לתורת הצמחים, ושיש קשרי ידידות הדוקים בינו לבין הארי וג'יני.

דמויות בולטות המתות בספר
* צ'ריטי ברבג' - המורה לחקר המוגלגים (נרצחה על ידי וולדמורט)
* הדוויג - התנשמת של הארי (נהרגה כאשר אוכל מוות שלח קללה לכיוון של הארי והיא פגעה בה במהלך המסע למחילה)
* אלאסטור "עין הזעם" מודי (נרצח על ידי וולדמורט במהלך המסע למחילה)
* רופוס סקרימג'ר (נרצח בעת השתלטות אוכלי המוות על משרד הקסמים)
* טד טונקס - אביה של נימפדורה טונקס (נרצח על ידי אוכלי המוות)
* בתחולדה בגשוט - היסטוריונית שחברה את ספרי הלימוד להיסטוריה לפיהם מלמדים בהוגוורטס וידידת משפחה של אלבוס דמבלדור. (כנראה נרצחה על נגיני הנחשית או על ידי וולדמורט)
* פיטר פטיגרו (חנק את עצמו למוות על ידי היד הכסופה שוולדמורט נתן לו)
* דובי גמדון-הבית (נרצח על ידי בלטריקס לסטריינג' כשחסם בגופו סכין שזרקה לכיוון הארי פוטר)
* וינסנט קראב (נהרג לאחר שהטיל את הלחש שלהבת-שדים ונלכד באש בחדר הנחיצות בזמן הקרב על הוגוורטס)
* פרד ויזלי (נהרג מפיצוץ שגרם אחד מאוכלי המוות בקרב על הוגוורטס)
* סוורוס סנייפ (נרצח על ידי הנחשית נגיני)
* רמוס לופין (נהרג בקרב על הוגוורטס על ידי אנטונין דולוחוב)
* נימפדורה טונקס (נהרגה בקרב על הוגוורטס על ידי בלטריקס לסטריינג')
* קולין קריווי (נהרג בקרב על הוגוורטס)
* נגיני - הנחשית של וולדמורט (נהרגה על ידי נוויל לונגבוטום בקרב על הוגוורטס)
* בלטריקס לסטריינג' (נהרגה על ידי מולי ויזלי בקרב על הוגוורטס)
* לורד וולדמורט (נהרג כיוון שניסה להרוג את הארי בשרביט הבכור שהיה שייך להארי עצמו, ולאחר השמדת ההורקרוקסים)

ההורקרוקסים של הלורד וולדמורט
בהארי פוטר והנסיך חצוי הדם, מסופר כי הלורד וולדמורט שמר חלקים מהנשמה שלו בשבעה הורקרוקסים שונים באמצעות קסם עתיק, מה שאומר שהוא לא יכול למות כל עוד אפילו אחד מההורקרוקסים מתקיימים. חלק מההורקרוקסים כבר הושמדו בעבר (היומן של טום רידל בספר השני והטבעת בספר השישי), והיתרה מושמדים בספר האחרון. רק לאחר השמדת כל שבעת ההורקרוקסים ניתן להרוג את הלורד וולדמורט. את הפרטים על יצירת ההורקרוקסים סיפרה רולינג בשיחה עם קוראי הסדרה.

הסרט

בעקבות אורכו של הספר והרצון להציג בסרט מידע רב הוחלט לפצלו לשני חלקים. החלק הראשון יצא ב-19 בנובמבר 2010, והחלק השני יצא ב-13 ביולי 2011. סרטים אלה הם האחרונים בסדרת הסרטים המבוססת על ספרי הארי פוטר. החזרות לקראת הסרטים החלו ב-26 בינואר 2009, כאשר הצילומים עצמם נערכו בין פברואר 2009 ל-12 ביוני 2010.

תרגומים
הארי פוטר ואוצרות המוות, כמו קודמיו, תורגם ל-21 שפות שונות (חוץ מאנגלית).

קישורים חיצוניים


* 
*, באתר "הארץ"
* 
* 
* 



תרדמת חורף (באנגלית: Hibernation) היא מצב של חוסר פעילות והאטה משמעותית של המטבוליזם בבעלי חיים רבים, כדי לשרוד תקופות של תנאי סביבה קשים. בעלי החיים מתגוננים מתנאי הסביבה באמצעות מעבר למצב של תרדמה. תרדמת החורף אינה בלעדית רק לחיות הבר כגון, דובים, סנאים, קיפודים, צבים, נחשים, עטלפים ועוד, אלא גם לבעלי חיים קטנים שמחזיקים בבית, כגון אוגרים, הנכנסים לתרדמת חורף של ימים ספורים בלבד.

בעל חיים במצב זה אינו אוכל ושותה, אינו פעיל, וגופו מתקיים מהשומן שצבר בעונות הפעילות. קיימים הבדלים בזמן התרדמה אצל בעלי חיים שונים. יש כאלה המסתפקים בתרדמה של ימים אחדים ויש המאריכים את הזמן עד לחצי שנה. הדבר תלוי בתנאי האקלים באזור מחייתם, בגודל גופם ועוד. אין זו שינה רגילה (שבה פעילותו הפיזיולוגית של הגוף כמעט שאינה משתנה): טמפרטורת הגוף יורדת מאוד, עד שהיא משתווה כמעט לטמפרטורה הנמוכה של הסביבה, וחלה האטה משמעותית בכל התהליכים הפיזיולוגיים. קצב פעימות הלב וקצב הנשימה יורדים מאוד וכך גם המטבוליזם ( חילוף חומרים) בגוף, שקצבו יורד פי 5 עד 100 מהקצב הנורמלי. 

שהייה של חודשים או אפילו שנים במצב של תרדמת יכולה להאריך את משך החיים. זו יכולה להיות תרדמת קיץ כמו למשל בנחשים, תרדמה אנאירובית במצב של אנוקסיה (דגי זהב, צבים) או תרדמת חורף כמו בדובים ובחלק נרחב מאוכלוסיית העטלפים.

תרדמת חורף ביונקים מהווה אסטרטגיה מוצלחת למעבר העונה הקשה. במהלך תרדמת החורף יורד קצב חילוף החומרים שלהם מתחת ל־5% מהקצב הנורמלי, טמפרטורת הגוף יורדת ל־0-5 מעלות צלזיוס והתפקודים הפיזיולוגיים מדוכאים בצורה חריפה. לפני המעבר למצב התרדמת צורכים רוב בעלי החיים כמות גדולה של מזון על מנת לצבור שומן שיסייע לגופם לעבור את התקופה בשלום.

תרדמת קיץ (אסטיבציה Aestivation) קיימת אצל בעלי חיים באזורים מדבריים חמים, שבהם יש תנאי חום ויובש קשים, ומחסור במים. בעלי חיים (כגון דו-חיים למיניהם) הנמצאים בבתי גידול שונים במדבר האוסטרלי, מתחפרים עמוק באדמה לאורך הקיץ. מתחת לאדמה המדברית הלוהטת, הם מוצאים מיקרו-אקלים לח עם טמפרטורות נוחות ושם נכנסים לתרדמת קיץ ארוכה עד לעונת הגשמים הבאה. 

ראו גם
* תרדמה
* תרדמת קיץ
קישורים חיצוניים
* איזק שני,, באתר המרכז הארצי למורי ביולוגיה




סדרה של צרות (באנגלית: A Series of Unfortunate Events) היא סדרה בת שלושה עשר ספרים (מספר המזל הרע), שכל אחד מספריה מונה 13 פרקים. הספרים נכתבו על ידי הסופר למוני סניקט (שם העט של דניאל הנדלר), ואוירו על ידי ברט הלקויסט. בסדרת הספרים, מתוארים חייהם האומללים של ילדי בודלר, מהרגע בו הוריהם מתו ובעקבות כך התהפכו חייהם. העלילה סובבת סביב שלושת הילדים, ויולט הגדולה, ממציאה מוכשרת, קלאוס שאוהב לקרוא ספרים והתינוקת סאני, בעלת שיניים חזקות במיוחד. 

הסדרה מאופיינת בהומור שחור, ציניות ומשחקי מילים.

חמשת הספרים הראשונים בסדרה תורגמו לעברית, אך תרגום שאר הספרים לא נמשך, עקב כישלון הסדרה בישראל.

הספרים בסדרה

ספרים נלווים

הסרט

ב-17 בדצמבר 2004 יצא לקולנוע הסרט "סדרה של צרות". הסרט מבוסס על עלילת שלושת הספרים הראשונים בסדרה. בסרט משתתפים- ג'וד לאו (למוני סניקט), ג'ים קארי (הרוזן אולף), אמילי בראונינג (ויולט), ליאם אייקן (קלאוס), קארה ושלבי הופמן (סאני), בילי קונולי (הדוד מונטי), מריל סטריפ (הדודה ג'וזפין) ודסטין הופמן בתפקיד מבקר תיאטרון.

קישורים חיצוניים

 - מיני סייט של הסרט


	
שנת 1967 נחשבת בעיני רבים כשנה בעלת חשיבות היסטורית בתולדות הרוק והרוק הפסיכדלי, שנה בה יצאו במקביל מספר אלבומים שהגדירו מחדש את הז'אנר. להלן חלק מהאירועים המוזיקליים הבולטים של אותה שנה:

אלבומים
בעולם
* הביטלס מוציאים שני אלבומים - Sgt. Pepper's Lonely Hearts Club Band שהוכתר על ידי מבקרים ומעריצים רבים (כולל המגזין הנחשב הרולינג סטון) כאלבום הרוק המשפיע ביותר בכל הזמנים; ו-Magical Mystery Tour.
* להקת הדלתות מוציאה גם היא שני אלבומים - את אלבום הבכורה The Doors ואת Strange Days. שניהם, ובמיוחד הראשון, נחשבים אבני דרך בתולדות המוזיקה המודרנית.
*פינק פלויד מוציאים את The Piper at the Gates of Dawn - אלבום הבכורה שלהם, והיחיד שנעשה תחת הנהגתו של סיד בארט.
* ג'ימי הנדריקס מוציא שני אלבומים פורצי דרך - אלבום הבכורה שלו ?Are You Experienced,  ו- Axis: Bold As Love.
* להקת הרולינג סטונז מוציאים בשנה זו שני אלבומים - Their Satanic Majesties Request וBetween the Buttons. אלבומים אלו התקבלו בתגובות מעורבות - יש הראו בהם נסיון לחקות את הביטלס, בעוד אחרים ראו בהם ייצוג כן של פסיכדליה במיטבה.
* להקת הקרים מוציאה את אלבום הפריצה שלה Disraeli Gears הכולל את הלהיט Sunshine of Your Love.
* ג'פרסון איירפליין מוציאים בתחילת השנה את אלבום הפריצה שלהם Surrealistic Pillow, הכולל את השירים Somebody to Love ו-White Rabbit, ובסופה את האלבום After Bathing at Baxter's, שלא סיפק להיטים אך נחשב חדשני ונועז יותר מקודמו.
* הוולווט אנדרגראונד וניקו מוציאים את אלבום הבכורה המהפכני הנושא את שמם.
* הגרייטפול דד מוציאים את אלבום הבכורה שלהם, הנושא את שמם.
* בוב דילן נוטש את הסגנון הרוקיסטי שאפיין את שלושת אלבומיו האחרונים, וחוזר לשורשיו הפולקיים באלבומו השמיני John Wesley Harding.
* המודי בלוז מוציאים את אלבום הקונספט הסימפוני Days of Future Passed הכולל את הלהיט Nights in White Satin.
* היארדבירדס מוציאים את אלבומם האחרון, Little Games. באלבום זה לא משתתפים ג'ף בק שעזב את הלהקה שנה קודם לכן ואריק קלפטון, שעזב עוד קודם. לאחר האלבום הזה הלהקה מתפרקת סופית וג'ימי פייג' מתפנה להקים את לד זפלין.
* דייוויד בואי מוציא את אלבום הבכורה שלו, הנושא את שמו.
* להקת המי מוציאה את אלבומה השלישי, The Who Sell Out.
* להקת Love מוציאה את האלבומים Da Capo ו Forever Changes.

בישראל
* החלונות הגבוהים מוציאים את אלבומם היחיד, שהפך עם השנים לקלאסיקה ישראלית.




ברנדון ברוס לי (באנגלית: Brandon Bruce Lee; 1 בפברואר 1965 - 31 במרץ 1993) היה בנו של ברוס לי, שחקן ואמן אמנויות לחימה. גילם בין השאר את דמותו של אריק דרייבן בסרט הקולנוע המבוסס על סדרת חוברות הקומיקס "העורב".

ברנדון נולד לברוס ולינדה לי באוקלנד, קליפורניה. את שנותיו הראשונות בילה בהונג קונג, שם הוא גם למד את השפה הקנטונזית ולמד את אמנות הלחימה ג'יט קון דו. 

בגיל 8 לאחר שאביו מת בפתאומיות ממחלת מוח, הוא עבר יחד עם אמו ואחותו חזרה לארצות הברית. הוא היה ילד פרוע, סולק פעמיים מבית הספר וגורש מבית ספר פרטי Chadwick רק כמה חודשים לפני סיום הלימודים וקבלת תעודת בוגר. לאחר שסוף סוף קיבל דיפלומה מתיכון Miraleste, התחיל ללמוד דרמה בקולג' Boston's Emerson ונסע לניו יורק לשיעורי משחק פרטיים במכון Lee Strasberg . 

ב-1985, לאחר ששיחק בתיאטרון ניו יורק, עבר להוליווד. שם הוא עבד כקורא תסריטים (Script reader) לפני שקיבל את התפקיד בסרט טלוויזיוני "קונג-פו: הסרט" (שיצא ב-1987) עם דייוויד קאראדין. לאחר מכך חזר ברנדון להונג קונג כדי להופיע בסרט קנטונזי- Legacy of Rage (שבמקור נקרא Long zai jiang hu) ויצא לאקרנים ב-1987. אחר כך שיחק  ב"משימת לייזר" ב-1990. ב-1992 שיחק  ב"צמד לעניין". לאחר מכן שיחק בסרט "אש מתמדת" אשר הפליא בשל רצף אמנויות הלחימה הבלתי פוסקות אשר ברנדון ביים בעצמו. 

לאחר מכן הוא זכה להשתתף בסרט "העורב" (אשר מבוסס במקור על קומיקס באותו השם). במהלך צילום סצנת יריות נהרג ברנדון לאחר שכדור אמיתי פגע בבטנו והתמקם בסופו של דבר בעמוד השדרה. לאחר 6 שעות של ניתוח מצבו של ברנדון השתפר במקצת אך הוא מת לאחר שאיבד כמות דם גדולה. הסרט שהיה לקראת שלבי הסיום הושלם כשדמותו של ברנדון הוחלפה על ידי כפיל. 

ברנדון ברוס לי מת ב-31 במרץ 1993 בגיל 28, 17 ימים לפני חתונתו המתוכננת עם חברתו אלייזה. 
לבסוף יצא הסרט "העורב"  ב-1994 והוקדש לברנדון וחברתו אלייזה.

קישורים חיצוניים
*


 
 
 
 

אל השמש, בתרבויות ודתות קדומות רבות, הוא ישות האחראית על השמש או על אספקטים מסוימים הקשורים אליה.
במהלך ההיסטוריה, תרבויות רבות העריצו את השמש. נטייה זו הגיונית ביותר, שכן השמש הייתה (ועודנה) גורם חשוב והיוותה מסתורין גדול, ככדור התלוי באוויר שמפיק אור וחום. לכן התפתחו אגדות רבות בקשר לשמש.

השמש יכולה להיות מיוחסת גם לאלוהות נקבית, וחוקרי מיתולוגיות מסוימים טוענים שהאלהת השמש בדמות נקבית אף נפוצה יותר, רק לא בתרבות האירופית.

באמונות מסוימות אל השמש הוא אל שאחראי על השמש בתור עצם, ואילו בתרבויות אחרות אותו אל הוא השמש עצמה. דוגמה לכך היא הליוס היווני, שלפי האמונה רוכב במרכבת אש בשמים, ובלילה יורד למחילה תת-קרקעית. 

בתרבות הכנענית האמונה הרווחת הייתה, שלעת ערב שפש (שאחד מכינוייה היה "מאור האלים") הייתה נכנסת לבית החופשית שהוא השאול שנמצא מתחת לעולם, ומקום משכנו של האל מות, ובבוקר הייתה נחלצת משם וקמה לתחייה ומתחילה מחדש את מסעה ברקיע. השיוט ברקיע נתפס כנעשה באמצעות כלי מסוים: סירה בתרבות המצרית או מרכבה בתרבויות הכנענית והיוונית. 

ליקויי חמה והתקצרות הימים בחורף גם הם יוחסו לאלי השמש השונים.

במיתולוגיה הסינית, השמש והירח מסמלים את היין והיאנג, ולכן אינם מיוחסים לאל או אלה. לפי אמונתם, בראשית היו תשע שמשות והחיים היו בלתי אפשריים עקב החום, עד שהגיע גיבור שירה בשמונה מתוכן.

דוגמאות לאלי שמש:
* במיתולוגיה המצרית: רע
* במיתולוגיה הכנענית : שפש 
* במיתולוגיה הרומית ובמיתולוגיה היוונית: אפולו והליוס.
* בתרבות הפרסית וההינדית: מיתרה
* במיתולוגיה של שבט האיבו: צ'וקוו
* במיתולוגיה האכדית : שמש
* במיתולוגיה היפנית: אמטראסו
* במיתולוגיה של האינקה: אינטי
* במיתולוגיה העברית המלאך אוריאל (לפי מדרש שמו) הוא הממונה על האור
* קיסרי יפן נחשבו לצאצאיה של אלת השמש
* האצטקים הקריבו לאל השמש קורבנות אדם, כי האמינו שהשמש מאבדת דם בכל זריחה, וכדי שלא תיעלם, יש צורך להחזיר לה דם זה, שיבוא מעורקיהם של הנזבחים.

התייחסות לאל השמש ולפולחן השמש ביהדות
התנ"ך מכיל עדויות לכך שגם בני ישראל עבדו את השמש, למשל  פולחן השמש נחשב ביהדות כעבודה זרה. התנ"ך משבח את יאשיהו על כי 

אתון
אָתוֹן היה אל מצרי בתקופת מצרים העתיקה, שהיה במקור גלגל השמש במיתולוגיה המצרית, והיבט נוסף של האל רע. (במצרית עתיקה: אתון = גלגל חמה). הוא הפך לאלוהות של דת מונותאיסטית שנוסדה על ידי המלך אמנחותפ הרביעי

קישורים חיצוניים
* יובל היימר,, גליליאו צעיר, ifeel



קרינת השמש היא הקרינה המגיעה מהשמש אל כדור הארץ ואל יתר מערכת השמש. קרינת השמש היא המקור העיקרי לאור ולחום על-פני כדור הארץ.  קרינת השמש היא גם מקור האנרגיה לכל תהליכי הפוטוסינתזה בעולם הצומח, וכן לכל התהליכים האטמוספיריים והזרמים האוקיניים - תהליכים חיוניים לחיים על כדור הארץ.

יציבות הקרינה
קרינת השמש היא יציבה מאוד וכמעט אינה משתנה על אף שבשמש, כמו בכוכבים אחרים בעלי גיל, הרכב וגודל דומה, ישנם תהליכים ושינויים רבים. השינוי הבולט והמוכר ביותר הוא כתמי השמש שעוצמתם הממוצעת ומספרם הכולל משתנים במחזוריות של 11 שנים, אך הם עדיין בלתי צפויים. יציבות זו הביאה בעבר להגדרה של הקבוע הסולרי שהוא הספק ממוצע של קרינת השמש כשכדור הארץ נמצא במרחקו הממוצע מהשמש. קבוע זה הוגדר כ-1.3 קילו-ואט למטר מרובע. כיום, כשמתאפשרות מדידות הספק מדויקות (שמבוצעות בלוויינים), ידוע שקרינת השמש משתנה ללא הפסקה, אך במידה מעטה - כמה עשיריות אחוז. למרות שיש מתאם ברור בין מחזוריות כתמי השמש לשינויים קלים בקרינת השמש, אין הבנה ברורה של הדרך שבה תופעות אלו משפיעות על האקלים.

למרות שהפליטה מהשמש היא כמעט קבועה, השינויים בקרינה המגיעה אלינו עשויים להיות גדולים יותר, עקב שינויים אטמוספיריים. החור באוזון ואפקט החממה הם שני מקרים שבהם שינויים באטמוספירה משנים את הקרינה שמגיעה אל כדור הארץ.

ספקטרום

טמפרטורת פני השטח של השמש היא כ-6000 מעלות צלזיוס. בהתאם, ספקטרום הקרינה מתפלג דומה לקרינת גוף שחור באותה טמפרטורה, וכחצי מהקרינה נפלטת בתחום הנראה. עקומת הרגישות של העין זהה לעקומת ההתפלגות הספקטרלית של קרינת השמש, ושיא הרגישות שלה הוא באור ירוק, שהוא גם שיא הפליטה של קרינת השמש. מקובל להניח שהתאמה זו היא תוצאה של תהליכים אבולוציוניים רבי שנים.

מלבד הקרינה הנראית מכילה קרינת השמש גם מרכיבים בתחום האינפרה אדום והאולטרה סגול. בנוסף כוללת הקרינה גם קרני רנטגן, קרני גמא וגלי רדיו, אך מרכיבים אלו הם פחות מעשירית אחוז של ההספק הכולל.

סכנות הקרינה

למרות שקרינת השמש היא הכרחית לקיום חיים על כדור הארץ, היא מהווה גם סכנה לאדם. המרכיבים המסוכנים העיקריים בה הם קרינת גמא וקרינה אולטרה-סגולה, שתיהן סוגים של קרינה מייננת שגורמת לפירוק מולקולות בגוף האדם ולסכנה של סרטן. קרינת גמא היא המסוכנת יותר כי היא חודרת לעומק (ואין כל דרך מעשית להתגונן מפניה) אך כמותה קטנה בהרבה. הקרינה האולטרה סגולה מהווה את המרכיב המזיק יותר כי כמותה גדולה, במיוחד בשעות הצהריים שבהן הבליעה האטמוספירית מעטה. עם זאת, יכולת החדירה של הקרינה נמוכה והיא בעיקר פוגעת בשכבות החיצוניות של העור ובעיניים. הסכנה העיקרית היא סרטן העור וקטרקט. תכשירי הגנה ומשקפי שמש מספקים הגנה נאותה.

רגישות לאור השמש

*הצמחים רגישים לאור: העלים משתמשים באנרגיית השמש ליצירת חומרים חיוניים להם בדרך הפוטוסינתזה, וביניהם גם הצבען הירוק – כלורופיל. אם נצמיד פיסת נייר שחור לעלה חי ירוק למשך שבועות מספר היא תשאיר סימן ירוק-חיוור.

*הדפסה באור השמש: חומרי צבע וצבענים מסוימים, הנחשפים לאור-שמש ישיר, נוטים לדהות, וסוגי נייר מסוימים – מצהיבים. תוכלו לראות זאת אם תניחו עצם מסוים, עלה למשל, על פיסת עיתון בשמש. הנייר יצהיב, חוץ מאשר באותו אזור שהעצם הגן עליו מפני פעולת קרני השמש.

*שיזוף: עור האדם רגיש לקרני השמש. גם הקרינה הנראית לעין וגם קרינה על-סגולה ממריצות את הפקתו של צבען כהה בעור, שהוא השיזוף. אזורים בעור המוסתרים מקרני השמש, למשל על ידי שעון יד ורצועתו, נראים כאזורים בהירים יותר.

ראו גם
* אור
* חום
* שמש
* רוח השמש
* אטמוספירה

קישורים חיצוניים
* 
* על השמש נ


 
אירועים
* 1793 לפנה"ס: חמורבי נהיה למלך בבל
* 1786 לפנה"ס: סיום השושלת ה-12 של מצרים ותחילת השושלת ה-13 של מצרים
* 1712 לפנה"ס - 1749 לפנה"ס: מרד במיסופוטמיה
* רים סין נהיה למלך לרסה וכובש את ממלכת איסין
* כיבוש החיקסוס בצפון מצרים

ערים חדשות

אישים משמעותיים
* חמורבי שליט בבל
* סין מובליט מלך בבל

תגליות והמצאות



אירועים
* 1500 לפנה"ס-1700 לפנה"ס: פלישה חורית
* סיום השושלת ה-13 של מצרים ותחילת השושלת ה-14 של מצרים
* 1628 לפנה"ס: אחד התארוכים המקובלים להתפרצות הוולקנית בסנטוריני (אי בים האגיאי), שככל הנראה השמידה את התרבות המינואית
* השושלת הבבלית הראשונה

ערים חדשות

אישים משמעותיים
* חמורבי, שליט בבל
* שימשו אילונה, בנו של חמורבי

תגליות והמצאות



 
 
אירועים

* 1600 לפנה"ס - הוקמה שושלת שאנג בסין
* 1595 לפנה"ס - מורשיליש הראשון, מלך החיתים בוזז את בבל
* מצרים: סופה של השושלת החמישה עשר, סופה של השושלת השישה עשר, סופה של השושלת השבעה עשרה, תחילתה של השושלת השמונה עשרה
* 1550 לפנה"ס - העיר מיקנה, הממוקמת בצפון-מערב פלופונסוס, תופסת את השליטה על שאר אכאיה, ונותנת את שמה של התרבות המיקנית
* 1556 לפנה"ס - קקרופס בונה מחדש את אתונה לאחר השטפון הגדול של דאוקליון וסופו של תור הזהב. הוא הופך לראשון ממספר מלכים של אתונה, וחייו נחשבים לחלק מהמיתולוגיה היוונית
* 1530 לפנה"ס - סופה של השושלת הראשונה בבבל ותחילתה של השושלת הקסיטית
* 1506 לפנה"ס - קקרופס, מלך אתונה, נפטר לאחר 50 שנות כהונה. הוחלף בידי קראונוס
* 1504 לפנה"ס - מצרים מתחילה את כיבוש נוביה והלבאנט
* העשור האחרון של המאה ה-16 לפנה"ס - תחילתה את תרבות הוודיק בהודו. מתיישבים מכרתים עוברים למילטוס, טורקיה. סימנים מוקדמים של תרבות המאיה מתגלים בבליז. הפיניקים מפתחים אלף-בית

ערים חדשות

אישים משמעותיים
* טאנג צ'נג, שליטה הראשון של שושלת שאנג, ששלט בסין כ-29 שנים
* 1597 לפנה"ס - אהרון נולד לעמרם ולאשתו יוכבד (תאריך מסורתי)
* קמוסה, הפרעה האחרון של השושלת ה-17 במצרים
* יעחמס הראשון, פרעה ומקימה של השושלת ה-18 של מצרים

תגליות והמצאות



 
אירועים

* 1504 לפנה"ס-1492 לפנה"ס: פלישה מצרית לנוביה וללבאנט
* 1500 לפנ"ס-1400 לפנ"ס: כתיבת ריג ודה, ספר הודי עתיק
* 1497 לפנה"ס: כורנוס מלך אתונה העתיקה הודח.
* 1487 לפנה"ס: אמפיקטיון מלך אתונה העתיקה נפטר.
* 1465 לפנה"ס: הקרב במגידו בו מביסים המצרים את הכנענים. 
* 1460 לפנה"ס: הכשדים כובשים את בבל ומייסדים את השושלת הכשדית שתמשך 576 שנים. 
* 1437 לפנה"ס: אריכטונוס מלך אתונה העתיקה נפטר.
* 1420 לפנה"ס: אחד התאריכים המוצעים ליציאת מצרים 
* 1420 לפנה"ס: קריטין נכבשה על ידי מיקנים - תחילת תקופת היוון המיקנית
* 1400 לפנה"ס: ארמון מינוס נהרס בשריפה.
* 1400 לפנה"ס: תור הזהב של העיר הכנענית אוגרית.  
* מיקניים פולשים ליוון ולגבול אנטוליה

ערים חדשות

אישים משמעותיים
* משה
* חתשפסות, פרעונית מצרית של השושלת ה-18. 
* תחותמס השלישי, פרעה מצרי, של השושלת ה-18. 
* אמנחותפ השני, פרעה מצרי, של השושלת ה-18.

תגליות והמצאות






גלן אשבי דייוויס (באנגלית: Glenn Ashby Davis; 12 בספטמבר 1934 - 28 בינואר 2009), היה אצן אמריקאי ואלוף אולימפי פעמיים ברציפות בריצת 400 מטר משוכות, זכה בשלוש מדליות זהב אולימפיות באולימפיאדת מלבורן (1956) ורומא (1960) והיה שיאן עולם בתחום זה. דייוויס היה האתלט הראשון בהיסטוריה שרץ 400 מטר משוכות מתחת ל-50 שניות. לאחר פרישתו עבר לתחום הפוטבול ושיחק בקבוצת דטרויט ליונס, ובהמשך עבד 33 שנים כמורה ומאמן בעירו ברברטון, אוהיו. 

ביוגרפיה
דייוויס נולד בפולנסבי, מערב וירג'יניה, וגדל במרייטה. הוא כונה "ג'יפ דייוויס" לאחר שאימץ כנער שם של דמות מהקומיקס "פופאי". לאחר שהוריו נפטרו בהיותו בגיל 15 הוא עזב עם תשעת אחיו לברברטון, אוהיו. 

ב-1954 הוביל את קבוצת האתלטיקה בבית הספר התיכון שלו לזכייה באליפות האתלטיקה הארצית. הוצעו לו כמאתיים מלגות ללימודי ההמשך שלו, והוא בחר ללמוד ולהתאמן באוניברסיטת מדינת אוהיו.

דייוויס התאמן תחת הדרכתו של לארי סניידר, מאמנו של האטלט הנודע ג'סי אוונס.

שיאן עולם
בתחרות אתלטיקה שנערכה בלוס אנג'לס, קליפורניה ביולי 1956 קבע דייוויס בריצת 400 מטר משוכות שיא עולם חדש של 49.5 שניות, ובכך היה לאתלט הראשון בהיסטוריה שרץ ריצה זו מתחת ל-50 שניות.

אלוף אולימפי
באולימפיאדת מלבורן (1956) זכה דייוויס במדליית זהב בריצת 400 מטרים משוכות. בתוצאת הריצה שלו קבע שיא אולימפי חדש של 50.1 שניות, לפני חבריו לנבחרת ארצות הברית, אדי סאות'רן (50.8 שניות) וג'וש קאלברת' (51.6 שניות).

בתחרות אתלטיקה שנערכה בבודפשט, הונגריה באוגוסט 1958 קבע דייוויס בריצת 400 מטר משוכות שיא עולם חדש של 49.2 שניות. בתקופה זו זכה דייוויס בפרס ג'יימס א' סאליבן, פרס לספורטאי החובבן הטוב ביותר.

באולימפיאדת רומא (1960) זכה דייוויס בשתי מדליות זהב. בריצת 400 מטר משוכות הוא הגן על תוארו וזכה במדליית זהב ובשיא אולימפי חדש של 49.51 שניות, לפני חבריו לנבחרת ארצות הברית, קליף קושמן (49.77 שניות) ודיק הווארד (49.90 שניות). הוא זכה עם חבריו לנבחרת במדליית זהב נוספת בריצת שליחים 4x400 מטר והשיג בשיא עולם חדש של 3:02.37 דקות, לפני נבחרות גרמניה (3:02.84 דקות) ואיי הודו המערבית (3:04.13 דקות). 

לאורך השנים כאתלט היה קרוב מספר פעמים לשבירת שיאי עולם במספר ענפי אתלטיקה נוספים: ריצת 100 מטר (10.3 שניות), 200 מטר (21.0 שניות), 400 מטר (45.2 שניות), חצי מייל (1:52 דקות), 120 יארד משוכות גבוהות (14.0 שניות), 200 מטר משוכות נמוכות בעקומה (22.5 שניות) וקפיצה לרוחק (8.24 מטר). לפיכך הישגיו נחשבים גבוהים מאוד בהיסטוריה של האתלטיקה, ושמו מופיע ב"היכל התהילה האולימפי" של ארצות הברית.

ב-1960 הופיע על שער המגזין האמריקאי הנחשב ספורטס אילוסטרייטד.

לאחר הפרישה
לאחר שפרש מאתלטיקה הפך דייוויס לשחק פוטבול מקצועי בקבוצת דטרויט ליונס, בה שיחק בשנים 1960 ו-1961, בעמדת התופס. הוא קיבל 10 תפיסות ל-132 יארד במהלך שתי העונות בהן שיחק בקבוצה.

בהמשך עבר דייוויס לקריירה כמאמן אתלטיקה. הוא אימן את קבוצת האתלטיקה באוניברסיטת קורנל בשנים 1963-1967, ובעונתו האחרונה שם אימן את הקבוצה במסגרת ליגת האתלטיקה של ליגת הקיסוס.

דייוויס היה מורה אהוד בבית הספר התיכון בעירו ברברטון. היה מאמן אתלטיקה ופוטבול בברברטון במסגרות שונות 33 שנים. כן היה מורה לנהיגה ובעליו של בית הספר לנהיגה אולימפית "ג'יפ", שנקרא על שמו. תקופה מסוימת היה גם בעלים-שותף של פיצרייה. בסוף שנות ה-90 סבל מהתקף לב קל, ובעקבותיו פרש והעביר את עסקי בית הספר לנהיגה לבנו טים.

דייוויס היה נשוי לדלורס ואב לשני בנים ובת. הוא מת בגיל 74 לאחר מחלה ממושכת.

קישורים חיצוניים
*, באתר "אוהיו.קום" 

הערות שוליים



אירועים

* 1397 לפנה"ס: פנדיון מלך אתונה העתיקה מת.
* 1380 לפנה"ס:  אמנחותפ השלישי מחבר את הנילוס לים האדום בעזרת תעלה. 
* 1352 לפנה"ס: כיבוש מיתני על ידי החתים
* 1347 לפנה"ס: ארכטאוס מלך אתונה העתיקה מת.
* 1345 לפנה"ס: אחנתון פרעה מצרים
* 1344 לפנה"ס (בסביבות): חתים בהנהגת שופילוליומש הראשון כובשים את סוריה ממצרים  
* 1344 - 1322 לפנה"ס:תחילת האימפריה החתית.
* 1334 לפנה"ס: תחילת תקופת פרעה תות ענח' אמון
* 1320 לפנה"ס: סוף שוששלת ה-18 במצרים. תחילת שושלת ה-19.
* 1307 לפנה"ס אדד-נידרי מלך אשור
* 1303 לפנה"ס סתי ראשון פרעה מצרים
* 1300 לפנה"ס: קקרופס השני מלך אתונה העתיקה מת.

ערים חדשות

אישים משמעותיים
* אמנחותפ השלישי, פרעה מצרי מהשושלת ה-18
* אחנתון
* תות ענח' אמון
* שופילוליומש הראשון

תגליות והמצאות



אירועים

* 1295 לפנה"ס:סיום השושלת ה-18 של מצרים, תחילת השושלת ה-19 של מצרים
* 1282 לפנה"ס: פנדיון השני, מלך אתונה העתיקה נפטר.
* 1278 לפנה"ס: סתי הראשון פרעה מצרים נפטר.
* 1279 לפנה"ס: רעמסס השני פרעה מצרים.
* 1274 לפנה"ס:קרב קדש
* 1269 לפנה"ס: רעמסס השני וחתושיליש השלישי, מלך החתים, חותמים על הסכם שלום
* 1230 לפנה"ס לערך: אייגאוס מלך אתונה העתיקה נפטר.
* 1230 לפנה"ס: על פי מצבת ישראל בארץ כנען קיים עם בשם ישראל.
* 1210 לפנה"ס פרעה מרנפתח מגן על מצרים מפני הלובים.
* 1213 לפנה"ס: תסאוס מלך אתונה העתיקה הודח.
* 1213 לפנה"ס: רעמסס השני פרעה מצרים נפטר.
* 1200 לפנה"ס: נפילת שלטון החיתים באנטוליה.

ערים חדשות

אישים משמעותיים
* רעמסס השני
* מרנפתח
* חתושיליש השלישי 
* שלמנאסר הראשון, מלך אשור

תגליות והמצאות




 
 

רובי דואניאס (נולד ב-14 בינואר 1967), הוא שחקן, תסריטאי ובמאי טלוויזיה ישראלי.

ביוגרפיה
דואניאס נולד ביפו וגדל בפתח תקווה. הוא בוגר בית הספר למשחק "בית צבי". 

בשנים 1991 - 1995 שיחק בתיאטרון החאן בירושלים. פריצתו הגדולה לתודעת הציבור התרחשה כאשר שיחק במשך שלוש עונות בצוות הקבוע של תוכנית הטלוויזיה הקומית "הקומדי סטור" בין השנים 1994 - 1997 לצד צביקה הדר, אסף אשתר, גיל ססובר ואיתי שגב, שם גילם דמויות רבות, בהן דמותו של ז'ק, מגיש "המבזק של ז'ק", דמותו של חם, אביו של הילד יפת (גיל ססובר) ודמות המגיש המפחיד של אזור הדמדומים. השיר "חם ויפת" שדואניאס כתב והלחין, נכלל בין חמישים שירי היובל של המדינה.

בהמשך השתתף דואניאס בתוכנית הטלוויזיה "פרה פרה". בשנת 1996 דיבב את דמויות במשחק המחשב הישראלי "תככי הרייטינג". בשנת 1997 הופיע דואניאס בפסטיגל לצד צחי נוי, ובשנת 1999 השתתף במופע יחד עם אסף אשתר.

לאורך השנים דואניאס ביים וכתב את סדרות הטלוויזיה "שמש" (1997-2004), "חשיפה" (1999), "הפיג'מות" (2003 – 2011), "השמיניה" (2005 - 2007) וחלק מסדרות הטלוויזיה "השיר שלנו" ו"דני הוליווד". 

בשנת 2007 כתב ערך וביים את סדרת הטלוויזיה "הנפילים" יחד עם חן קלימן.

ב-2009 עלתה הסדרה "מנדלבאום בלש פרטי" אותה הוא יצר ערך כתב וביים, ובאותה שנה השתתף בתוכנית הריאליטי של אבי ביטר, "חי בסרט" בבימויו של איתי שגב.

ב-2010 עלתה הסדרה "15 דקות" ב-yes שדואניאס חתום עליה כתסריטאי ראשי.

ב-2011 יצר יחד עם יניב פולישוק את הסדרה "סברי מרנן" ואף ביים אותה.

דואניאס זכה בפרס עבור בימוי לסדרת ילדים בפרס האקדמיה לטלוויזיה, אשר נערך בספטמבר 2006. על הסדרה "השמינייה". הסדרה עצמה זכתה בפרס זה בשנים 2006 ו-2007.

קישורים חיצוניים
*
* 


אירועים
* 1194 לפנה"ס: תחילת מלחמת טרויה (תאריך משוער).
* 1191 לפנה"ס: מנסטאוס, מלך אתונה מת. לפי גרסה אחרת - הוא מת בשנת 1181 לפנה"ס.
* 1190 לפנה"ס: פלישת הפלשתים ("גויי הים") לארץ ישראל, והתיישבותם במישור החוף.
* 1186 לפנה"ס: סיום השושלת ה-19 של מצרים, תחילת השושלת ה-20 של מצרים.
* 1186 לפנה"ס: תחילת מלכות של רעמסס השלישי.
* 24 באפריל 1184 לפנה"ס: התאריך המסורתי לנפילתה של טרויה.
* 1178 לפנה"ס חורבן הממלכה החיתית באנטוליה
* 16 באפריל 1178 לפנה"ס: אודיסאוס חוזר הביתה לאחר מלחמת טרויה.
* 1154 לפנה"ס: מנלאוס (מלך ספרטה) נפטר.
* 1154 לפנה"ס: הלנה מספרטה מתאבדת ברודוס.
* 1154 לפנה"ס: סוף מלכות של רעמסס השלישי.
* 1147 לפנה"ס: דמופון מלך אתונה העתיקה נפטר.
* 1146לפנה"ס: נבוכדנצר I מלך בבל.
* 1135 לפנה"ס: אוקסינטס מלך אתונה העתיקה נפטר.
* 1134 לפנה"ס: אפאידס מלך אתונה העתיקה נפטר.
* 1126 לפנה"ס: טימואטס מלך אתונה העתיקה נפטר.
* 1100 לפנה"ס: תגלת פלאסר הראשון, מלך אשור מנצח את החתים 
* סביבות 1100 לפנה"ס: הפלישה הדורית ליוון.
* סביבות 1100 לפנה"ס: סוף התרבות המיקנית ביוון.
* סביבות 1100 לפנה"ס: סוף המלכות החדשה במצרים העתיקה.

ערים חדשות

אישים משמעותיים
* רעמסס השלישי
* תגלת פלאסר הראשון, מלך אשור
* הלנה
* מנלאוס (מלך ספרטה)
* אודיסאוס

תגליות והמצאות



אירועים
* 1089 לפנה"ס: מלנטיאוס מלך אתונה העתיקה מת.
* 1069 לפנה"ס: רעמסס האחד-עשר, פרעה מצרים מת. סוף השושלת ה-20. סמנדס פרעה מצרים מתחיל השושלת ה-21.
* 1068 לפנה"ס: קודרוס מלך אתונה העתיקה מת.
* 1048 לפנה"ס: מדון מלך אתונה העתיקה מת.
* 1026 לפנה"ס: הקמת ממלכת ישראל המאוחדת על ידי שמואל הנביא שמושח למלוכה את שאול
* 1012 לפנה"ס: אקקטוס מלך אתונה העתיקה מת.
* 1007 לפנה"ס: איש בושת מלך ישראל
* 1003 לפנה"ס: דוד מלך ישראל.
* 1000 לפנה"ס(בסיבות): לטינים מגיעים לאיטליה מאזור דנובה.
* 1000 לפנה"ס: תחילת שימוש באלפבית פיניקי
* שושלת ג'ואו בסין

ערים חדשות

אישים משמעותיים
* שמואל
* שאול
* דוד
* זרתוסטרה

תגליות והמצאות



 
המאה ה-10 לפנה"ס היא התקופה שהחלה בשנת 1000 לפני הספירה והסתיימה בשנת 901 לפני הספירה. זוהי המאה העשירית לפני תחילת הספירה הנוצרית.

לפי הספירה העברית מאה זו החלה בשנת ב'תש"ס (2760) ונמשכה עד ב'תתנ"ט (2859).

אירועים
* 993 לפנה"ס: פרעה אמנמוף מלך מצרים
* 993 לפנה"ס: ארכיפוס מלך אתונה העתיקה מת.
* 984 לפנה"ס: פרעה אוסורקון המבוגר (אשר חרון) - מלך מצרים.
* 978 לפנה"ס: פרעה סיאמון (שמעון) מלך מצרים.
* 967 לפנה"ס: תגלת פלאסר השני מלך אשור.
* 965 לפנה"ס: שלמה מלך ישראל (משוער)
* 962 לפנה"ס: (לפי המסורת העברית) בניית מקדש שלמה (בית המקדש הראשון)  
* 959 לפנה"ס: פסאונוס השני פרעה מצרים.
* 952 לפנה"ס: תריסיפוס מלך אתונה העתיקה מת.
* 945 לפנה"ס: סיום שושלת ה-21 במצרים. פרעה שישק הראשון מתחיל השושלת ה-22.
* 935 לפנה"ס: תגלת פלאסר השני מלך אשור מת. אשור דן השני מלך אשור.
* 925 לפנה"ס: שלמה המלך נפטר. תחילת המרד ברחבעם בנו.
* 922 לפנה"ס: פורבס מלך אתונה העתיקה מת.
* 914 לפנה"ס: פרעה אשר חרון (אוסורכון) מהשושלת ה-12 - מלך מצרים.
* 912 לפנה"ס: אדד ניררי השני מלך אשור
* 911 לפנה"ס: רחבעם מלך יהודה נפטר.
* 908 לפנה"ס: אביה מלך יהודה נפטר.
* 907 לפנה"ס: ירבעם בן נבט מלך ישראל. חלוקת ישראל לממלכת ישראל וממלכת יהודה.
* 900 לפנה"ס: הקמת ממלכת כוש. 
* ייסוד ספרטה
* עדויות ראשונות על כתב ארמית
* התיישבות בפלימות שבאנגליה
* עדויות ראשוניות לקיום חקלאות בהרי קניה.
* תחילתה של תרבות סא היון (Sa Huỳnh) בשפך נהר המקונג, דרום מזרח אסיה.

ערים חדשות

אישים משמעותיים
* זורואסטר
* דוד המלך
* שלמה המלך
* ירבעם בן נבט
* רחבעם
* שבא

תגליות והמצאות



אירועים
*1812 לפנה"ס-נולד אברהם אבינו
* פלישה אמורית לצפון מיסופוטמיה
* סין מובליט נהיה למלך בבל
* ממלכת לרסה גוברת על ממלכת איסין וכובשת אותה
* שומולאיל מייסד את שושלת האמורים בבבל, וקובע את העיר בבל כעיר בירתו

ערים חדשות

אישים משמעותיים
* אמנחמת השלישי, פרעה מצרים
*אברהם העברי

תגליות והמצאות


 
מארי פיטרס (באנגלית: Mary Peters) (נולדה ב-6 ביולי 1939) היא אתלטית בריטית שהתחרתה במקצוע קרב חמש.

פיטרס נולדה בלנסשייר, ובגיל 11 עברה עם משפחתה לבאלימניה (Ballymena) שבצפון אירלנד. כיום (2006) היא מתגוררת בסמוך לבלפסט. באולימפיאדת מינכן (1972) הביסה פיטרס את הפייבוריטית המקומית, היידי רוזנדאל (Rosendahl), וזכתה במדליית זהב במקצוע קרב החמש. ב-1973 התקבלה כחברה במסדר האימפריה הבריטית והגיעה בשנת 2000 לדרגה הרביעית מתוך חמש (Dame Commander, DBE).



אירועים
* השושלת ה-9 של מצרים
* הקמת אתר סטונהנג' באנגליה
* לאחר פלישת עילמים מכיוון מזרח ואמורים מכיוון מערב נופלת אור וראשית התקופה הבבלית הקדומה
* אנתפ הראשון משליט את מרותו על מצרים, תחילת תקופת הממלכה התיכונה
* על פי המסורת היהודית, בערך בתקופה זאת יצא תרח במסעו עם משפחתו מאור כשדים לכיוון כנען ולאחר מותו המשיך את המסע אברהם אבינו
* אור-נמו, מלך שומר, בונה את הזיגוראט הגדול של אור המוקדש לאל ננה
* הרס העיר השנייה שהוקמה באתר טרויה, התושבים מסתירים אוצרות זהב ותכשיטים, ב-1871 יגלה ההיסטוריון היינריך שליימן מגרמניה את האוצרות וייחס אותם בטעות לפריאמוס, מלך טרויה מהאיליאדה
* הקמת העיר תבאי, שלאחר מכן נקראה לוקסור, במצרים

ערים חדשות

אישים משמעותיים
* אור-נמו
* שולגי
* אברהם אבינו
* שן נונג, שליט סין
* אנתפ הראשון

תגליות והמצאות
* התיאור  הראשון בכתב של הסכיזופרניה
* שן נונג מכין את משקה התה הראשון
* מתמטיקאים ממסופוטמיה מחלקים את המעגל ל-360 מעלות מכיוון ששיטת הספירה שלהם הייתה מבוססת על המספר שישים.
* שולגי מקים בתי ספר בניפור ואור ומכנה אותם "אדובה" (בית הלוחות)



אירועים
* במצרים - תקופת הביניים הראשונה ושנות השלטון של: 
** השושלת ה-6 של מצרים
** השושלת ה-7 של מצרים
** השושלת ה-8 של מצרים
** השושלת ה-9 של מצרים
** תחילת השושלת ה-10 של מצרים
* פלישת שבטי גוטים מהרי הזגרוס לאור אכד מביאה להתמוטטות האימפריה האכדית
* אורוכ מביסה את שבטי הגוטים ובשנת 2110 לפנה"ס מייסד אור-נמו את השושלת השלישית של אור ומשתלט על כל שומר
* אנשי "תרבות הגביע" שנקראו כך בגלל הגביעים שייצרו מתחילים לנדוד מספרד לצרפת, גרמניה ואנגליה
* חיבור "חלום גודאה" וכן שירה דתית בעיר השומרית לגש
* הצבת האבנים העומדות בסטונהנג'

ערים חדשות

אישים משמעותיים
* אור-נמו
* גודאה

תגליות והמצאות
* התחלת השימוש בחרס בדרום-מערב ארצות הברית וכן תירבות מספר צמחים, ביניהם החמניה
* התחלת השימוש במאזניים מדויקים במצרים



אירועים
* סרגון מאכד פולש למסופוטמיה
* פלישה של נוודים לאכד
* 2250 לפנה"ס - זו השנה שבה בערך הוקם עמוד הניצחון הראשון בהסיטוריה באזור אכד ובו מתואר נרם סין, נכדו של סרגון מאכד, מלך אכד רומס את אויביו
* פיתוח הסחר בין מסופוטמיה ועמק האינדוס
* ראשית תקופת הברונזה במרכז אירופה וכן תקופת הברונזה התיכונה באזור מסופוטמיה והמזרח התיכון
* משבר חמור בתקופה זאת מביא להריסת היישוב העירוני בארץ ישראל ובמקום מוקמים יישובים חקלאיים וכפרי נוודים

ערים חדשות

אישים משמעותיים
* אנחדונה, בתו של סרגון מאכד
* נרם סין, מלך האימפריה האכדית, נכדו של סרגון מאכד
* פפי השני, מלך מצרים מומלך כשהוא רק בן 6, הוא מלך 94 שנים והוא המלך מלך הכי הרבה שנים במהלך כל ההיסטוריה האנושית, בסוף ימיו נחלש השלטון המרכזי במצרים ולאחר מותו התפצלה מצרים לממלכות יריבות-"תקופת הביניים הראשונה"

תגליות והמצאות
*מוקמים הבתים הראשונים בעמק האינדוס ובהם מערכת ניקוז




חשמן (בלועזית: קרדינל) היא הדרגה הגבוהה ביותר מתחת לאפיפיור במדרג האדמיניסטרטיבי של הכנסייה הקתולית. מקור השם בלטינית: cardo, כלומר "ציר", כינוי הבא לסמן את היותו של הקרדינל נקודת משען מרכזית במדרג הכנסייתי. קרדינל הוא כומר או בישוף שמונה על ידי האפיפיור כחבר בחבר הקרדינלים (בלטינית collegium cardinalium).

היסטוריה
עד ימי הביניים ניתן התואר קרדינל לכמרים בעמדות חשובות במדרג הכנסייה, כמרים שכיהנו בראש הכנסיות הגדולות ביותר. מעמדם כפי שהוא היום נקבע במהלך ימי הביניים והתחזק משנקבע כי הקרדינלים ייבחרו את האפיפיור.

עד שנבחר האפיפיור ניקולאס השני בשנת 1059 היו הכמרים והעם ברומא בוחרים את האפיפיור. בשל התערבות המשפחות העשירות ברומא וקיסרי האימפריה הרומית הקדושה בתהליך הבחירה, הציע הנזיר הילדבראנד, לימים האפיפיור גריגוריוס השביעי, שרק קרדינלים יוכלו לבחור את האפיפיור. ההצעה התקבלה ומאז נקבע כי הקרדינלים יסתגרו בישיבה סגורה (הקונקלאווה) על מנת לבחור את האפיפיור.

בתחילת התקופה המודרנית היו קרדינלים בין השרים הראשיים של מלכי צרפת ואנגליה. הקרדינל וולזי היה יועצו של הנרי השמיני ובצרפת היו אלה הקרדינל רישלייה והקרדינל מזראן. אנשים אלה היו קרדינלים לא בשל תפקידיהם הדתיים אלא משום שתואר זה אפשר למלכיהם לשלם להם מתוך הכנסות הכנסייה. הוותיקן הסכים לוותר על אובדן חלק מהכנסותיו על מנת להגן על יתר הרכוש וההכנסות.

המינוי לקרדינל

בעבר היה יכול כל גבר קתולי להתמנות כקרדינל. לדוגמה, רג'ינלד פול הארכיבישוף מקנטרברי, שהיה הקתולי האחרון בתפקיד זה (מאז תואר זה שמור לאנגליקנים בלבד), היה במשך 18 שנה קרדינל לפני שהתמנה לכומר. כיום כלל 351 במשפט הקנוני הקתולי מחייב שקרדינל יהיה לפחות כומר. 

כומר שאינו בישוף המתמנה לקרדינל עובר קודם סמיכה אפוסטולית -  טקס מינוי לבישוף שהוא סוג מיוחד של סמיכת־כפיים (אחד משבעת הסקרמנטים בכנסייה הקתולית) המבוצע על ידי שלושה בישופים, אם כי כבר קרו מקרים שכמרים בקשו להימנע מטקס הסמיכה והאפיפיור נעתר להם. בפועל ממונים כיום לתפקיד זה בישופים בלבד. 

הקרדינלים מונו בעבר בטקס רב רושם שבו נהגו ללבוש גלימה שאורכה שבעה מטרים ובמהלכו השתחוו אפיים ארצה לפני האפיפיור להראות כי הם סרים למרותו. משרתים הקרויים "מסדרי הגלימה" דאגו לסדר את הגלימה בעת שהקרדינל השתחווה. האפיפיור פיוס השנים עשר קיצר את אורך הגלימה לשלושה וחצי מטרים, והאפיפיור פאולוס השישי ביטל את הגלימה ואת ההשתחוות כליל.

תפקידי הקרדינל
תפקידיו של הקרדינל הם להשתתף בישיבות חבר הקרדינלים, לייעץ לאפיפיור במקרה ויתבקש על ידיו לעשות כן, ולהשתתף כחלק מחבר הקרדינלים בניהול הכנסייה ובבחירת אפיפיור חדש לאחר מותו או התפטרותו של האפיפיור הקיים. 

לרוב הקרדינלים יש תפקידים נוספים כראשי דיוקסיה או, משום שבדרך כלל יש להם כישורים אדמיניסטרטיביים או פוליטיים, בניהול חצר הוותיקן (הקוריה). למעשה שליש מהקרדינלים הם "חשמני חצר" הממלאים תפקידים שונים בניהול הכנסייה, בין היתר כמנהלים וכחברים בקונגרגציות (ה"מיניסטריונים" של הוותיקן). "ראש הממשלה" של הוותיקן הנושא בתואר "מזכיר המדינה" הוא קרדינל.

מדי פעם מכנס האפיפיור את הקרדינלים לישיבה בענייני הכנסייה. ישיבת חבר הקרדינלים קרויה קונסיסטוריה (בלטינית Consistorium). הנאום אותו נושא האפיפיור בישיבה זו קרוי "נאום קונסיסטוריאלי", ומקובל שהאפיפיור מבשר על החלטה חשובה בנאום כזה.

מספר הקרדינלים
האפיפיור סיקסטוס החמישי קבע בשנת 1586 שמספר הקרדינלים יהיה 70, אבל האפיפיור יוחנן העשרים ושלושה ביטל תקנה זו ב-1958 וכיום אין הגבלה למספר הקרדינלים. תואר הקרדינל הוא לכל החיים, אך לפי החלטות מועצת הוותיקן השנייה מצפים מקרדינל שעבר את גיל 75 להתפטר. אם לא עשה כן ועבר את גיל שמונים הוא אינו יכול להשתתף בהצבעות או בבחירת האפיפיור החדש. על פי החוקה שפרסם פאולוס השישי ב-1975, מוגבל מספר הקרדינלים היכולים להשתתף בבחירת אפיפיור חדש ל-120.  

האפיפיורים נהגו מדי פעם למנות קבוצה גדולה של קרדינלים. האפיפיור ליאו העשירי מינה 31 קרדינלים ב-1517. האפיפיור פיוס השנים עשר מינה בדצמבר 1945, עם סיום מלחמת העולם השנייה, שנים־עשר קרדינלים כשהסיבה לכך הייתה רצונו ליצור רוב של קרדינלים שאינם ממוצא איטלקי בחבר הקרדינלים.  האפיפיור פאולוס השישי אף הגדיל רוב זה ל־67 קרדינלים לא איטלקיים מתוך 103 (אם כי דאג להקיף עצמו בקרדינלים איטלקיים). מספר הקרדינלים הגיע לשיא של 194 ב-21 באוקטובר 2003 כשבעת ישיבת הקונציסטוריום מינה יוחנן פאולוס השני בבת־אחת 31 קרדינלים. במותו של יוחנן פאולוס השני היו בחבר הקרדינלים 183 קרדינלים, אך רק 117 מהם היו מתחת לגיל 80 ורק הם השתתפו בבחירת בנדיקטוס השישה עשר.

בגדי הקרדינל
בכנסייה הקתולית מקובל שלכל דרגה בהיררכיה יש צבע משלה (הצבע השולט בבגדי האפיפיור למשל הוא לבן). הצבע השולט בבגדי הקרדינל הוא גוון מיוחד של אדום־שני המסמל את נכונותו של הקרדינל למות למען אמונתו (גרסה אחרת, הצבע האדום הוא צבע מלכות). בעת הפולחן הדתי לובש הקרדינל מעיל בצבע אדום שמעליו גלימת תחרה לבנה שמעליה גלימה אדומה. על ראשו הוא חובש כיפה בצבע אדום או כובע אדום. הלבוש הרשמי שלא בזמן הפולחן הדתי הוא מעיל שחור ששוליו אדומים וחגור באבנט אדום. הקרדינל עונד טבעת שלפי המסורת נוהגים הקתולים המאמינים לנשקה בעת שהקרדינל מברכם.

מסדרים
על פי כלל 350 מהמשפט הקנוני משנת 1983 מחולק חבר הקרדינלים לשלושה מסדרים.
*המסדר האפיסקופלי – חבריו מכונים בישופים קרדינליים (episcopi cardinales).
*המסדר הפרסביטריאלי – חבריו מכונים כמרים קרדינליים (presbyteri cardinales). הקבוצה בעלת מספר החברים הרב ביותר.
*המסדר הדיאקוני – חבריו מכונים דיאקונים קרדינליים (diaconi cardinales).
ששה מהבישופים הקרדינליים משמשים אבות רוחניים לכנסיות בסביבות רומא והם שבוחרים את נשיא חבר הקרדינלים, הדיקן, אם כי מינוי זה חייב לקבל את אישורו של האפיפיור. הדיקן וסגנו חייבים להתגורר ברומא.   

האפיפיור יכול לאשר מינוי של פטריארך מהכנסיות הקתוליות המזרחיות כחבר בחבר הקרדינלים. בהיבחרו מקבל הפטריארך תואר של בישוף קרדינלי, אך בלי הזכות לבחור דיקן או להיבחר ככזה. 

האפיפיור מקצה לכל הכמרים הקרדינלים והדיאקונים הקרדינלים אחריות על אחת כנסיות ברומא. כל הכמרים הקרדינלים וכמעט כל הדיאקונים הקרדינלים הם בעצם בישופים.

קרדינלים סודיים
בנוסף לקרדינלים ששמם מפורסם יכול האפיפיור למנות קרדינלים "אין פקטורה" ("in pectore") בלטינית, דהיינו "בחזֶה". קרדינל שמונה כך ידוע רק לאפיפיור. אפילו הקרדינל שמונה בצורה זו אינו מודע להעלאתו בדרגה. מינוי קרדינלים בצורה זו נועד להגן עליהם או על קהילתם מפני צעדי עונשין שהיו עלולים להינקט לו עובדה זו הייתה גלויה.

אם התנאים משתנים כך שלא נשקפת יותר סכנה לקרדינל הסודי, יכול האפיפיור להכריז בפומבי על מינויו של הקרדינל שדרגתו נקבעת על פי המועד המקורי שבו מינה אותו האפיפיור. אם האפיפיור מת בטרם הספיק לחשוף את זהותו של הקרדינל הסודי מתבטל המינוי.
זה היה המצב במקרה של יוחנן פאולוס השני שמינה קרדינל "אין פקטורה" בזמן כהונתו ששמו נותר עלום גם לאחר מותו ב-2 באפריל 2005. צפוי היה כי צוואתו של האפיפיור תחשוף את זהותו של הקרדינל הסודי, אך דבר זה לא קרה.

זכויות נוספות
*גם אם הקרדינל לא היה בישוף בעת שהתמנה, הוא זכאי לזכויות הטקסיות של בישוף.
*לקרדינלים שמורה הזכות להוסיף את הכובע המיוחד המכונה "גאלרו" שלו שלושים ציציות כסמל העתיק של תפקיד הקרדינל מעל לשלט האצולה שלהם.
*לקרדינל שמור תואר כבוד מיוחד (באנגלית Your Eminence). כמו כן הופך התואר קרדינל חלק בלתי נפרד משמם. כך למשל תוארו באנגלית של הקרדינל מק'קריק, הארכיבישוף של ושינגטון, הוא: "His Eminence, Theodore Cardinal McCarrick"

קרדינלים בתרבות העממית
*צ'רלטון הסטון וטים קארי ואחרים שיחקו את תפקידו של הקרדינל רישלייה בעיבודים קולנועיים שונים של שלושת המוסקטרים.
*אורסון וולס שיחק את תפקידו של הקרדינל וולזי בגרסה הקולנועית מ-1966 של המחזה אדם לכל עת.

קישורים חיצוניים
 (אנגלית)
 (באנגלית)

הערות שוליים



אירועים
*2334 לפנה"ס - 2279 לפנה"ס:סרגון מאכד פולש למסופוטמיה, ומייסד את האימפריה האכדית
* סיום השושלת ה-5 של מצרים, תחילת השושלת ה-6 של מצרים
* ייסוד המדינה הראשונה בתולדות ההיסטוריה באזור קוריאה על ידי טאנגון, תחילה נקראה קוצ'וסון או צ'וסון ולפי עדויות ארכאולוגיות ידוע כי למרות קיומה עוד חיו בשאר חלקי קוריאה מספר תרבויות שבטיות
*העיר אבלה שבסוריה נהפכת למרכז סחר חשוב

ערים חדשות

אישים משמעותיים
* אורוקָ‏גינה, מלך לגש שבדרום מסופוטמיה נחשב למחוקק הראשון בתולדות ההיסטוריה
* טאנגון
* פתחותפ
* סרגון מאכד
* פטה הוטפ, פקיד מצרי אשר כותב לבנו את ספר "ההוראות", ספר זה נחשב עד היום לחיבור הפילוסופי הראשון בהיסטוריה האנושית

תגליות והמצאות
* גידול דבורים במצרים



אירועים
* סיום השושלת ה-4 של מצרים, תחילת השושלת ה-5 של מצרים, הפירמדות שנבנו על ידי שושלת זו קטנות מהפירמדות שבנו בני השושלת הרביעית

ערים חדשות

אישים משמעותיים

תגליות והמצאות
* מבוית הגמל החד-דבשתי באזור חצי האי ערב ובאותו הזמן, במרכז אסיה מבוית הגמל הדו-דבשתי
* ציור קיר על סלע ברודוי מהתקופה הזאת בערך, באזור דרום נורבגיה הוא ההוכחה הקדומה ביותר להמצאת הסקי
* ראשית השימוש באובניים באזור סין



אירועים
*התאריך המשוער של בניית הפירמידה הגדולה של גיזה על ידי פרעה חופו
*הקמת ערים מבוצרות באזור צפון סין
*הקמת הספינקס
*בניית המקדשים הראשונים בפרו
*ראשית התקופה המינואית הקדומה באי כרתים

ערים חדשות

אישים משמעותיים
*הפרעון קחופו (פרעה חופו), החל בתקופתו לבנות את הפירמידה הגדולה של גיזה
*הפרעון חפרן (פרעה ח'עפ-רע), החל בהקמת הספינקס

תגליות והמצאות
*לראשונה נעשה שימוש בזכוכית לייצור תכשיטים באזור מסופוטמיה
*החל ביות עץ הלחם במלזיה, משם ייתפשט עם הזמן לכל אזור דרום-מזרח אסיה




אירועים
* 2613 לפנה"ס - סיום השושלת ה-3 של מצרים, תחילת השושלת ה-4 של מצרים

ערים חדשות

אישים משמעותיים
* גילגמש
* אימחותפ

תגליות והמצאות



אירועים
* מלחמות השושלת ה-2 של מצרים

ערים חדשות

אישים משמעותיים

תגליות והמצאות



אירועים
* סיום השושלת ה-1 של מצרים, תחילת השושלת ה-2 של מצרים
* פריחת תרבות עמק האינדוס

ערים חדשות

אישים משמעותיים
* פו הסי

תגליות והמצאות



אירועים
* 2925 - 2776: מלחמות השושלת ה-1 של מצרים

ערים חדשות

אישים משמעותיים

תגליות והמצאות
* מטבעות הונהגו לראשונה במיסופוטמיה



 
 
 
 
פרץ וזרח הם דמויות תנ"כיות, בניו התאומים של יהודה מתמר כלתו. כנאמר בדברי הימים א' פרק ב':

פרץ זכה לשמו לאחר שזרח, הוציא את ידו מהרחם, והמיילדת קשרה עליה חוט שני, כאשר זרח החזיר את ידו, ואחיו יצא, אמרה לו המילדת: "מה פרצת עליך פרץ?".

לפי ספרות חז"ל, הם נולדו בשנת .

הרמב"ן, בפירושו לסיפור לידת התאומים, מביא מדבריו של רבי נחוניא בן הקנה, המספר כי פרץ מייצג את הלבנה, הנפרצת ונחסרת לעתים, וזרח את החמה, הזורחת. לפי פרשנות זו, זרח ופרץ מייצגים שני כוחות הפעילים תמיד בתוך העם היהודי, הכוח היציב והקבוע של זרח מול הכוח התוסס והפעיל, המחפש מאבק מתמיד, המיוצג בידי פרץ.

פרץ הוא הראשון בשושלת רבת דורות המוליכה, לפי ספר דברי הימים, מיהודה אל דוד המלך. 

בניו של זרח הינם זמרי, איתן, הימן, כלכל ודרע ונכדו מאיתן הוא עזריה.

הדמות המוכרת ביותר שיצאה מזרח היא עכן שהעז למעול בחרם שהטיל יהושע לאחר כיבוש יריחו. על-פי המדרש התנגד שבט יהודה כולו להסגרת עכן בידי יהושע, ורק לאחר הפצרות רבות של יהושע כלפי זקני השבט, עכן הסגיר את עצמו.

הערות שוליים
 

קישורים חיצוניים
*


 




לין דייוויס (באנגלית: Lynn Davies; נולד ב-20 במאי 1942) הוא אתלט בריטי מוויילס בעבר. אלוף אולימפי, אלוף אירופה ושיאן חבר העמים הבריטי בקפיצה לרוחק.

ביוגרפיה
דייוויס נולד בננטימול שליד ברידג'נד, שבויילס.

באולימפיאדת טוקיו (1964) היה דייוויס קפטן הנבחרת הבריטית וזכה במדליית זהב בקפיצה לרוחק בתוצאה של 8.07 מטר, לפני האלוף האולימפי היוצא ושיאן העולם הטרי ראלף בוסטון מארצות הברית (8.03 מטר) ושיאן העולם הקודם איגור טר-אובניסיאן מברית המועצות (7.99 מטר). בנוסף, הוא סיים במקום שמיני בריצת שליחים 4x100 מטר בתוצאה של 39.69 שניות ובמקום 53 בריצת 100 מטר בתוצאה של 10.7 שניות. 

במשחקי חבר העמים הבריטי שנערכו בקינגסטון, ג'מייקה בשנת 1966 זכה דייוויס במדליית זהב בקפיצה לרוחק בתוצאה של 7.99 מטר.

באליפות אירופה באתלטיקה שנערכה בבודפשט, הונגריה בשנת 1966 זכה דייוויס במדליית זהב בקפיצה לרוחק בתוצאה של 7.98 מטר, לפני טר-אובניסיאן (7.88 מטר) וז'אן קוקה מצרפת (7.88 מטר).

באולימפיאדת מקסיקו סיטי (1968) סיים דייוויס במקום תשיעי בקפיצה לרוחק בתוצאה של 7.94 מטר ולא הגן על תוארו. 

באליפות אירופה באתלטיקה שנערכה באתונה, יוון בשנת 1969 זכה דייוויס במדליית כסף בקפיצה לרוחק בתוצאה של 8.07 מטר, אחרי טר-אובניסיאן (8.17 מטר) ולפני טונו לפיק מברית המועצות (8.04 מטר).

במשחקי חבר העמים הבריטי שנערכו באדינבורו, סקוטלנד בשנת 1970 זכה דייוויס במדליית זהב בקפיצה לרוחק בתוצאה של 8.06 מטר.

באולימפיאדת מינכן (1972) סיים דייוויס במקום 18 בקפיצה לרוחק בתוצאה של 7.64 מטר ולא עלה לשלב הגמר.

דייוויס פרש מתחרויות בשנת 1973.

דייוויס הוא חבר מסדר האימפריה הבריטית בדרגת CBE ("מפקד"). 

שיאים אישיים
*קפיצה לרוחק: 8.23 מטר, שיא חבר העמים בריטי (1968)

קישורים חיצוניים
*



תירוקסין (T_4_), הוא אחד ההורמונים המיוצרים ומופרשים על ידי בלוטת התריס (תירואיד). תירוקסין "חופשי" - שאינו קשור לחלבונים נושאים, משפיע, יחד עם ההורמון תריודוטירונין (T_3_, שאליו הופך התירוקסין בתאים, וגם מופרש מבלוטת התריס), בעיכול חלבונים, שומנים ופחמימות ומסייע בוויסות המטבוליזם בגוף (קרי: חילוף חומרים). 

ריכוז גבוה של תירוקסין או T_4_ חופשיים קרוי "היפרתירואידיזם", והוא נוצר עקב פעילות-יתר של בלוטת התריס. 
חוסר בתירוקסין או T_4_ חופשיים קרוי "היפותירואידיזם" או תת-- פעילות של בלוטת התריס, וניתן לטפל בו על ידי טבליות תירוקסין.

 


 

זעפרן (ספרן או ספרון) הוא תבלין המופק מהצלקת של פרח הזעפרן (Crocus sativus), מין בסוג כרכום השייך למשפחת האירוסיים. 

מוצאו הידוע של הזעפרן הוא צפון הודו (קשמיר), ומשם נדד והגיע גם לארצות ערב ולאירופה.

תבלין הזעפרן נמכר בצורת אבקה או בצורתו המקורית, שהיא חוטים כתומים-חומים. מקור השם מהמילה אספר (أَصْفَر), כלומר צהוב בערבית, ומכאן נגזר שם התבלין (זעפרן - زَعْفَرَان).

הזעפרן נחשב ליקר שבתבלינים (מחיר גרם אחד של זעפרן הוא כ-10 דולר אמריקאי). מחירו הגבוה של תבלין זה נובע מהקושי הרב בהפקתו, מאחר שכל פרח ממנו מופק התבלין פורח פעם אחת בשנה בלבד, בכל פרח ישנן שלוש צלקות והן נקטפות אך ורק באופן ידני. להפקת חצי ק"ג של התבלין היקר נדרשים כ-35,000 עד 100,000 פרחים. הפריחה מתרחשת בחודשים אוקטובר ונובמבר וגשם עלול להזיק לפרחים. 

השימוש בזעפרן ידוע כבר מימי קדם, הן לצורך בישום ותיבול והן למרפא ואף ידוע כאחד מסממני הקטורת. בימי הביניים התייחסו לזעפרן כאל סם המשרה אהבה, כתרופה למחלת הנפילה ולטיפול בכאבי עיניים. במטבח נהוג להשתמש בו בעיקר כתוספת לתבשילים ומרקים שונים, כמו למשל, בהכנת ריזוטו איטלקי. הוא מהווה גם מרכיב מרכזי בליקר סטרגה. תבלין הזעפרן משמש גם להכנת מאכלים פרסיים כגון פאלודה וגלידה פרסית המבוססת על התבלין ונקראת גם "גלידת זעפרן" וגם בשמות נוספים "גלידת פרח וזמיר" או "גלידת אכבר משטי" שהיה מוכר הגלידה שהמציא אותה. השימוש בזעפרן נפוץ גם בהרבה מאכלים הודיים ומרוקאים.

קישורים חיצוניים

* - אגדות ומידע מפורט מתוך האתר 
* יעל גרטי,, ynet , 01.12.08
* י.ש. אפיקור,, מגזין "סיגאר"

הערות שוליים









ג'סטין גטלין (באנגלית: Justin Gatlin; נולד ב-10 בפברואר 1982) הוא אתלט אמריקני שמתחרה בריצות קצרות. הוא אלוף אולימפי ואלוף עולם בריצה היוקרתית ביותר ל-100 מטר.

ביוגרפיה
גטלין נולד בברוקלין שבניו יורק ולמד בתיכון פנסקולה בפלורידה. בשנת 2000, בזמן שלמד באוניברסיטת טנסי, השיג גטלין תוצאה טובה בריצת 110 מטר משוכות. בשנתיים שהיה באוניברסיטה זכה בשישה תוארי אתלטיקה. 

ב-2003 הפך לאחד המזנקים הטובים בעולם, כשקטף את התואר העולמי בריצת ה-60 מטר באליפות העולם באולם. שנה וחצי לאחר מכן, הפתיע כשזכה במדליית הזהב בריצת ה-100 מטר באולימפיאדת אתונה עם תוצאה של 9.85 ש'. באליפות העולם ב-2005 בהלסינקי זכה בריצות הספרינט (100 ו-200 מטר) והפך לאתלט השני בהיסטוריה שעושה זאת.

ב-12 במאי 2006 בתחרות בקטאר, השווה גטלין את שיא העולם של אסאפה פאוול בריצת מאה מטר, כאשר רץ ב-9.77 שניות. בתחילה פורסם כי גטלין קבע זמן של 9.76 שניות ושבר את השיא, אך בהמשך התברר שהזמן של 9.766 שניות עוגל בטעות כלפי מטה ולא כלפי מעלה.

ב-2006 הורחק גטלין ל-8 שנים בעקבות תוצאות חיוביות בבדיקת סמים שעבר ושיאו 9.77 ש' נפסל. ב-31 בדצמבר 2007 הופחת עונשו ל-4 שנים לאחר שהצליח להפליל את מאמנו באמצעות מכשירי ציטוט שנשא על גופו.

קישורים חיצוניים



 
 
 
סרט ביוגרפי הינו ז'אנר קולנועי, המאופיין בכך שעלילתו מבוססת על ביוגרפיה של אדם מסוים או קבוצה של אנשים. סרט ביוגרפי מבוסס על אירועים אמיתיים. סרט כזה יכול להציג את אירועים בדיוק כפי שהתרחשו, או עשוי לשנות מעט את המאורעות למטרות אחרות, כגון העצמת המתח בסיפור.

ראו גם

* דרמה היסטורית



שלה הוא בנו השלישי של יהודה מבת-שוע אשתו, ונולד לו בכזיב:  (ספר בראשית, פרק לח', פסוק 5).

על פי המסופר, יהודה נושא לאישה את בת שוע, היולדת לו שלשה בנים: ער, אונן ושלה. תמר מתחתנת עם ער, אך הוא מת בדמי ימיו. לבקשת יהודה, אונן מייבם את תמר אך בשל סירובו להקים זרע לאחיו אלוהים ממית גם אותו. בשל העובדה ששני בניו הראשונים הומתו, מסרב יהודה לתת לתמר את בנו השלישי שלה, מכיוון שהוא חושש לחייו:  (ספר בראשית, פרק לח', פסוק 11).

בספר דברי הימים א' (פרק ד', פסוק 21) מפורטים בני שלה בן יהודה: . על פי המדרש למגילת רות, אלו היו מחלון וכליון בני אלימלך, שנשאו נשים מואביות: ערפה ורות.



 

מנשה הוא דמות מקראית, בנו הבכור של יוסף; אמו הייתה אסנת בת פוטיפר. אביהו הקדמון של שבט מנשה.

יעקב בירך אותו ואת אפרים אחיו:

ראו גם
* שבט מנשה




פורמלין (באנגלית: Formalin) הוא האלדהיד הפשוט ביותר. שמו הכימי הוא מֵתָנָל (Methanal) והוא קרוי גם פורמאלדהיד (Formaldehyde). נוסחתו הכימית: CH_2_O.

הפורמלין מופק באופן עקרוני ע"י חמצון אדי מתנול לקבלת פורמלין  בתמיסה מימית בריכוז 37%. 
כמויות גדולות של פורמלין משמשות בייצור של אוריאה-פורמלדהיד, פנול-פורמלדהיד, וכן שרפים של אצטל.

פורמלין הוא חומר משמר. הוא משמש בין השאר לשימור רקמות למחקר פתולוגי ולטיהור אזורים נגועים בתוצרי לוחמה ביולוגית, כגון גחלת. פורמלין הוא חומר מסוכן הגורם לכוויות, לסרטן ולפגמים גנטיים.

שימוש נוסף של הפורמלין הוא כחומר חיטוי בשירותים כימיים, אך עקב היותו חומר מסוכן הוא מוחלף בחומרים אחרים.





שום העירית (נקרא בדרך כלל עירית; שם מדעי: Allium schoenoprasum) הוא צמח תבלין עשבוני רב-שנתי מהסוג שום ממשפחת השומיים, המתנשא לגובה של עד שלושים סנטימטרים, מוצאו מסין. 

אין קשר בוטני בין צמח זה לצמחי הבר הידועים כעירית, אך כנראה שם צמח הבר ניתן לו בעקבות הדמיון של צורת עליו לשום העירית. 

העירית בעלת ארומה עדינה יותר מהשום והבצל. היא נקצצת טרייה ובדרך כלל משתמשים בה לסלטים ואומלטים, או בתור ציפוי לתפוחי אדמה אפויים. 

בעירית נעשה שימוש נרחב במטבח הסיני בתור קישוט למנות של מזון מטוגן, מעורבב או מוקפץ, כחתיכות ארוכות שמוסיפים לאחר הבישול לקבלת צבע ותוספת טעם עדינה.

היסטוריה ופולקלור

הסינים היו הראשונים שתועדו משתמשים בעירית, בסביבות שנת 3000 לפני הספירה. יש טוענים כי מרקו פולו הוא שהביא את העירית מסין לאירופה, אך רוב החוקרים טוענים שמקורה באנגליה, והיא הועברה לרחבי האמיפריה הרומאית בידי חייליה. צוענים רומנים השתמשו בעירית לגילוי עתידות. מקובל היה להאמין שצריך לתלות צרורות של עירית מיובשת בשביל להרחיק מחלות ורוע. יש פרשנות של ספרות רפואית מהתקופה הרומית על פיה העירית מקילה על כוויות שמש וכאבי גרון, מעלה את לחץ הדם ומתפקדת כחומר משתן. 

עיבוד וטיפוח

העירית משגשגת באדמה בוצית, עשירה בחומר אורגני, עם PH ברמה 6-7 והרבה שמש. היא יכולה לגדול גם עם אור חלש, אך מוטב 6-8 שעות של אור שמש מלא.

העירית יכולה לגדול מזרעים כבר מתחילת האביב, אך במקרה כזה היא תצטרך אדמה חמימה, כך שהדבר אפשרי רק במקומות מועטים. בדרך כלל העירית צריכה לנבוט בטמפרטורה של 21°C ולשמור על לחות. ניתן לגדל אותה בתוך מבנה באוויר קריר יותר ואז לשתול אותה בחוץ, או לגדל את נבטיה מתחת ליריעת בד למשך כחודש, ואחר להוציאם אל כיפת השמים.

הערות שוליים




eMule (נכתבת בעברית אימיול) היא תוכנת שיתוף קבצים המפותחת כתוכנה חופשית. תוכנה זו אשר פיתוחה החל במאי 2002 כאלטרנטיבה לתוכנה eDonkey2000, מסוגלת להתחבר לרשת ה-eDonkey, וכן לרשת ה-Kad. עקב הפופולריות הגוברת של התוכנה, הקוד שלה שימש ליצירת גרסה ללינוקס בשם xMule וכן גרסה מרובת פלטפורמות בשם aMule.

היסטוריה
הנדריק בריטקראוז הנודע בכינוי "מרקור" (Merkur), התחיל לפתח את אימיול ב-13 במאי 2002 לאחר שהתאכזב מהתוכנה eDonkey2000. לאורך הזמן הצטרפו אליו מפתחים נוספים וב-6 ביולי 2002 הופץ לראשונה קוד המקור של התוכנה בגרסה 0.02. אתר התוכנה החל לפעול ב-8 בדצמבר 2003.

מודים
בתור תוכנה חופשית, יש גרסאות מרובות של אימיול אשר מפותחות מחוץ לצוות הפיתוח של הגרסה הרשמית ושונות מהתוכנה המקורית. כל גרסה כזו נקראת גם "מוד". חלק מהתכונות אשר מוכנסות למודים על ידי המפתחים השונים מוצאות את דרכן גם לגרסה הרשמית.

מערכת הקרדיט
כאשר התוכנה מקבלת בקשה להורדת קובץ מסוים, ההורדה לא מתחילה מיידית. התוכנה מנהלת תור אשר אליו נכנסות כל הבקשות להורדה. על מנת לתגמל הדדית משתמשים אשר מעלים חלקי קובץ אחד לשני, התוכנה מנהלת מעקב אחרי הכמות שכל משתמש העלה, ובהתאם מתגמלת אותו בהתקדמות יותר מהירה בתור ההורדות. משתמש יכול להתקדם בתור עד פי 10 יותר מהר עקב העלאה מרובה. שיטת תגמול זו נקראת מערכת הקרדיט של אימיול. אבטחת מערכת הקרדיט נעשית על ידי התאמתות מאובטחת בין משתמשים וכן על ידי שמירת הנתונים על העלאה של משתמש מסוים על ידי אלו שהוא העלה אליהם, ולא על ידי המשתמש עצמו.

ממשק גרפי
אימיול בנויה בצורה של לשוניות. ניתן לשנות את מראה התוכנה בעזרת שימוש בסקינים. כמו כן, התוכנה תומכת בשינוי שפת הממשק הגרפי, ותרגום לעברית זמין להורדה בצורה אוטומטית על ידי התוכנה.

קישורים חיצוניים

*
*




מלחמת הדפדפנים הוא השם שניתן לתחרות על השליטה בשוק הדפדפנים. 

השימוש במונח מתייחס לשתי תקופות, התחרות הראשונה התחוללה בין אינטרנט אקספלורר לנטסקייפ והסתיימה בשלהי שנות ה-90 בניצחונו של אינטרנט אקספלורר שהפך לדפדפן הכמעט בלעדי בשוק. התחרות השנייה החלה בשנת 2003 עם עליית מספר המשתמשים בדפדפנים אחרים על חשבון אקספלורר, תחילה היו אלה מוזילה ואופרה ובהמשך נוספו ספארי ב-2003 וגוגל כרום ב-2008.

התמודדויות הדפדפנים הראשונות
בתחילת שנות ה-90 היו דפדפנים רבים בעלי ממשק משתמש גרפי. הראשון שהשיג תפוצה נרחבת ופופולריות היה Mosaic, שפותח על ידי NCSA (National Center for Supercomputing Applications). מספר חברות קנו את רישיון הדפדפן במטרה לייצר דפדפנים מסחריים משל עצמן המבוססים על מוזאיק, ובהם Spry Mosaic ו-Spyglass Mosaic.

אחד ממפתחי Mosaic, מארק אנדריסן, ייסד את החברה Mosaic Communications Corporation ויצר דפדפן חדש בשם מוזאיק נטסקייפ (Mosaic Netscape). כדי לפתור את בעיות החוקיות של שם החברה וההנפקה עם NCSA, שונה שם החברה ל-Netscape Communications Corporation, ושם הדפדפן שונה ל-Netscape Navigator (NN), שגרסתו הראשונה שוחררה ב-15 בדצמבר 1994. הדפדפן החדש נטסקייפ שיפר את היעילות והאמינות של Mosaic, וכעבור זמן קצר הוא השתלט על שוק הדפדפנים, וקיבל פופולריות מיוחדת מהעובדה שניתן היה להשתמש בו שימוש לא מסחרי בחינם.

תקופה ראשונה של מלחמת הדפדפנים
שליטתו הבלעדית של NN בשוק הדפדפנים הייתה מוחלטת גם באמצע שנת 1995, כשחברת מיקרוסופט השתמשה ב-Mosaic כבסיס לפיתוח הדפדפן IE 1.0 ששוחרר כחלק מחבילת ה-Plus Pack (אוגוסט 1995) למערכת ההפעלה Windows 95 של מיקרוסופט. הדפדפן IE 2.0 שוחרר כעבור שלושה חודשים, ומאז החלה להתערער שליטתו הבלעדית של NN בשוק.

גרסאות חדשות של NN ו-IE שוחררו לעתים קרובות, אך מפתחי שני הדפדפנים השקיעו את עיקר מאמציהם בהוספת תכונות ואופציות חדשות ולא בתיקון באגים. כתוצאה מכך, תקופת זו הייתה תקופה של דפדפנים לא יציבים שנטו לקרוס, היעדר סטנדרטים קבועים וחורי אבטחה רבים. IE היה דפדפן נחות בהשוואה ל-NN עד לשחרור גרסה 3.0 בשנת 1996. גרסה זו כללה תמיכה בסקריפטים והייתה הראשונה בשוק שיישמה וביצעה שימוש מסחרי ב-CSS.

באוקטובר 1997 שוחררה גרסה 4.0 של IE. במסיבת השחרור שהתקיימה בסן פרנסיסקו הוצג לראשונה לוגו בגודל של שלושה מטרים הנושא את האות "e". עובדי נטסקייפ שהגיעו לעבודה בבוקר שלאחר מכן, מצאו את הלוגו הענק בכניסה, עם הודעה מצורפת שעליה נכתב "From the IE team". עובדי נטסקייפ סילקו את הלוגו, והציבו במקומו סמל ענקי של הדרקון של החברה, עליו נכתב: "נטסקייפ 72, מיקרוסופט 18" (אחוזי השימוש בכל אחד מן הדפדפנים).

בזמנים אלה זה היה מקובל שמעצבי אתרים הציגו לוגואים של "האתר נצפה במיטבו בדפדפן נטסקייפ" או "האתר נצפה במיטבו בדפדפן אינטרנט אקספלורר". התמונות היו "מקושרות" והפנו לעמוד שממנו ניתן היה להוריד את הדפדפן. במידה מסוימת, הלוגואים האלה הצביעו על השוני והסטייה בין הסטנדרטים שנתמכו על ידי הדפדפנים ואמרו באיזה דפדפן השתמשו על מנת לבדוק את הדף. התומכים בדעה שאתר צריך להיות קריא עם כל דפדפן, התחילו את הקמפיין "נצפה בכל דפדפן" ("Viewable With Any Browser").

הרבה היה מונח על כף המאזניים בשביל שתי החברות שהיו מעורבות במלחמת הדפדפנים. דפדפן פופולרי יכול היה להרוויח המון כסף: חברות של מנועי חיפוש היו משלמות ונותנות הצעות מחיר כדי להיות מנוע החיפוש ברירת המחדל בדפדפן, וחברות בעלות נוכחות ברשת היו משלמות ונותנות הצעות מחיר כדי להיות רשומות ברשימת המועדפים הראשונית שנוצרת בהתקנת הדפדפן. מאז שדפדפן נהיה שער רב-עצמה להרבה מאוד מידע, לחברה שתשלוט על השער הזה, תינתן יכולת להשפיע על המשתמשים.

השליטה של אינטרנט אקספלורר

למיקרוסופט היו שני יתרונות חשובים במלחמת הדפדפנים. הראשון היה פשוט משאבים: אמנם נטסקייפ התחילה עם כ-80% מהשוק, טיפול טוב בקהל המשתמשים ויחסי ציבור מעולים, אבל כחברה די קטנה (מלבד הדפדפן, פיתחה נטסקייפ גם תוכנות שרת http והפעילה את הפורטל), היא הייתה פגיעה ביותר מבחינה כלכלית. ההכנסות הכוללות של נטסקייפ אף פעם לא התקרבו להכנסות העצומות של מיקרוסופט.

היתרון השני, החשוב יותר, היה התקנתה כברירת מחדל: מערכת ההפעלה חלונות של מיקרוסופט הייתה כעת מונופול בשוק מערכות ההפעלה, דבר שנוצל על ידי חברת מיקרוסופט על מנת לקרב את IE למצב שבו השימוש ב- IE היה למעשה ברירת המחדל של המשתמש בהפעלה הראשונה ברוב המחשבים החדשים שנרכשו. הדפדפן IE הוכנס לתוך כל עותק של חלונות החל מגרסה 98 ולמעשה לא ניתן היה להסירו, בשל שילובו החזק מאוד בתוך מערכת ההפעלה. (ההתקנה של הדפדפן התקינה במקביל קבצים שבלעדיהם לא יכלה מערכת ההפעלה לפעול). למרות דרישות חוזרות ונשנות, הן מהציבור והן מהאיחוד האירופי, ניצלה חברת מיקרוסופט את כוחה הכלכלי וגרמה להתמשכות התביעות נגדה, דבר שלמעשה הפך אותן לחסרות חשיבות. כתוצאה משליטת מיקרוסופט, למרות הנחיתות הטכנולוגית הניכרת של הגרסאות הראשונות של IE , בהשוואה לדפדפן של נטסקייפ, עדיין יכלה מיקרוסופט להרחיב את חלקה בשוק. מלבד זאת, הדפדפן IE המשיך להיות מחולק בחינם, בעוד ההכנסות העצומות שמיקרוסופט קיבלה מ"חלונות" שימשו על מנת לממן ולהרחיב את הפיתוח והשיווק שלו, מה שהביא לידי כך שהוכנסו בו שיפורים בקצב מהיר. הוא נעשה כה דומה ל-NN בעל האפשרויות הרבות והמגוונות, כך שלמשתמשים לא היו סיבות להוריד ולהתקין את נטסקייפ.

פעולות נוספות של מיקרוסופט פגעו בנטסקייפ:

* הרווחים של נטסקייפ לא הגיעו מהדפדפן (שהופץ חינם) אלא ממכירת תוכנות לשרתי אינטרנט. מיקרוסופט שהבינה זאת החליטה לתקוף את מקורות ההכנסה של נטסקייפ, חבילת ה - IIS של מיקרוסופט חולקה "חינם" עם קניית מערכת הפעלה לשרתים של מיקרוסופט. מהלך זה לא השפיע בהתחלה על נטסקייפ, מכיוון שרוב הכנסותיה הגיעו מלקוחות שמשתמשים בשרתי סאן מיקרוסיסטמס אבל התוצאה הסופית הייתה העדפתו של Windows NT כשרת אינטרנט.
* מיקרוסופט חתמה על הסכם רישיונות עם AOL שכלל הפיכת הממשק הראשי של החברה למבוסס על IE במקום על נטסקייפ.
* מיקרוסופט רכשה והפיצה כלי לבניית אתרי אינטרנט (Microsoft FrontPage) שיצר דפי אינטרנט שנראים טוב רק ב - IE.

תקופה שנייה של מלחמת הדפדפנים

מאז שיחרורו של הדפדפן מוזילה פיירפוקס 1.0 בשנת 2004 החלה עלייה בנתח שוק של דפדפני מוזילה ודפדפנים מבוססי מוזילה.

בשנת 2003 הכריזה מיקרוסופט כי אינטרנט אקספלורר גרסה 6.0 SP1 תהיה הגרסה העצמאית האחרונה של הדפדפן, לפני שישולב במערכת ההפעלה ויסטה. בתגובה, קרן מוזילה ודפדפן אופרה החליטו לשתף פעולה ולפתח תקנים חופשיים חדשים תוך כדי שמירה על תאימות לאחור.

בפברואר 2005 הכריזה מיקרוסופט כי אינטרנט אקספלורר 7 יהיה זמין עבור משתמשי Windows XP SP2 וגרסאות עוקבות. ההכרזה הציגה את גרסה 7 של אינטרנט אקספלורר כעדכון משמעותי לעומת גרסה 6.1 SP.

אינטרנט אקספלורר 7 שוחרר באוקטובר 2006. תכונות חדשות לעומת הגרסה הקודמת כללו בין השאר לשוניות (תכונה שקיימת כבר בדפדפנים המתחרים החל מהגרסאות הראשוניות של מוזילה פיירפוקס ואופרה 2.0), סרגל חיפוש מובנה ותמיכה משופרת בתקני הרשת. בנוסף, הדפדפן כולל מסנן דיג מקוון (phishing), ושינוי משמעותי בממשק המשתמש. הפצת הדפדפן התבצעה באמצעות התקנה.
בסוף אוקטובר 2006 שוחררה גרסה 2.0 של הדפדפן מוזילה פיירפוקס, שכללה שיפורים רבים, ביניהם מסנן דיג מקוון, שינוי לממשק המשתמש, בודק איות ותכונות נוספות. ביוני 2008 שוחררה גרסה 3.0 של הדפדפן.

ביוני 2007 נכנסה אפל באופן רשמי למלחמת הדפדפנים ושיחררה גרסה של הדפדפן ספארי עבור מערכת ההפעלה חלונות.

בספטמבר 2008 נכנסה גוגל באופן רשמי למלחמת הדפדפנים ושיחררה את הדפדפן כרום עבור מערכת ההפעלה חלונות. כרום השפיע מאוד על התחרות בשוק, והוא הפך תוך זמן קצר יחסית לאחד הדפדפנים הפופולאריים בעולם.

במרץ 2011 שחררה מיקרוסופט את גרסה 9 של אינטרנט אקספלורר (מיקרוסופט לא התאימו את הדפדפן ל-Windows XP), והממוצע העולמי בשימוש בגרסה 6 של אינטרנט אקספלורר עומד על 12 אחוז

ביוני 2011 הדפדפן כרום זכה ליותר מ-20 אחוז של שימוש עולמי.

באוגוסט 2011 שחררה גוגל את כרום 13, ומוזילה שחררה את פיירפוקס 6. 

בספטמבר 2011 שחררה גוגל את גרסה 14 של דפדפן כרום, והדפדפן זוכה ל-22 אחוז של שימוש עולמי. מוזילה שחררה באותו חודש את גרסה 7 של דפדפן פיירפוקס. מוזילה הודיעה כי תדאג שתצא גרסה חדשה כל 6 שבועות.

באוקטובר 2011 גוגל כרום הגיעה ל-27 אחוז מדפדפני העולם, ואינטרנט אקספלורר ירדה לראשונה אחרי 13 שנים לפחות מ-40 אחוז צריכה.

קישורים חיצוניים
* מיקרוסופט נגד נטסקייפ (ושאר העולם), עו"ד חיים רביה -,
* "טכנולוגיה ואבטחת מידע מזווית אחרת" -
* אפוק טיימס -,

הערות שוליים



בת שלמה – מושב ברמות מנשה בשוליו הדרומיים של הר הכרמל, בקרבת המושבות זכרון יעקב ובנימינה.  המושבה בת שלמה הוקמה בשנת 1889 במימון הברון רוטשילד והיא קרויה על שם אמו, בטי דה רוטשילד, ואביה, סלומון (שלמה) מאיר רוטשילד – מי שהיה הדוד (מצד אביו) וגם הסבא (מצד אמו) של הברון רוטשילד.

בת שלמה מרוחקת שבעה קילומטרים בזכרון יעקב וקבלה שירותים מוניציפליים ממנה, אולם בגלל היותה בתוך המשולש הקטן לא הצליחה להתפתח עד הקמת מדינת ישראל ובשנת 1949 היו בה רק 17 משפחות שמנו סך הכל 70 נפש.  

כיום היישוב מורכב מהמושבה הוותיקה ומהמושב שהוקם בשנת 1950 על ידי עולים מפולין, הונגריה וטרנסילבניה. מושב בת שלמה משויך כיום למועצה האזורית חוף הכרמל וחלקו הדרומי (רחוב המושבה) מוכרז שטח לשימור. במושב, התושבים מתפרנסים מחקלאות מטעי נשירים, שסק ומרעה בקר, אך כיום רובם בעלי מקצועות חופשיים. 
 
מסביב ליישוב נטועים מטעים בעמקים, גבעות עטורות חורש טבעי, נחלים ושטחי מרעה. מדרום לכביש ואדי מילק מצויים שרידי יער נטע של קק"ל ודרומית למושבה נמצא הר חורשן הפופולרי בקרב מטיילים, רוכבי אופניים ובעלי רכבי שטח.

לקריאה נוספת
* אב"י אייזנשטיין ועמיצור קראוזה, מושבה קטנה באמצע הדרך, ארץ וטבע, חשון-כסלו תשס"ד, עמ' 53-58.
* אריה אייזנשטיין, הקיץ האחרון במושבה, 2005.
* יואב רגב, בת שלמה בגבעות מנשה, הוצאת ספרים אחיאסף, 2007.
* מרדכי אליאב, ארץ ישראל ויישובה במאה הי"ט 1777-1917; כתר, 1978.
* עמנואל הראובני, היישובים בישראל ואתרי עתיקותיהם", הוצאת הקיבוץ המאוחד, 1974.

קישורים חיצוניים

* באתר המועצה לשימור אתרים
*

הערות שוליים




 
 

בצת הוא מושב בצפון ישראל המשתייך לתנועת המושבים הממוקם ליד שלומי ונהריה והוא חלק ממועצה אזורית מטה אשר. 

המושב הוקם בשנת 1949, על אדמות הכפר הערבי אל-באסה, שחרב במלחמת העצמאות. המושב הוקם על ידי עולים שהגיעו בגלי העלייה של שנות ה-50 ממדינות הבלקן, בייחוד מיוגוסלביה ורומניה, ונקרא על שם היישוב הקדום בצת שמשוער שמיקומו היה באותו המקום.
שטחו כ-2200 דונם. רוב התושבים עוסקים בענפי משק כגון: גידולי בננות, אבוקדו ותרנגולי הודו.

בצת לפני מלחמת השחרור

מושב בצת הוקם בסמוך לכפר אל-באסה. הכפר נכבש במלחמת העצמאות ורוב תושביו עזבו אותו. רוב בתי הכפר נהרסו לאחר כיבושו. לאחר הרס הכפר התגוררו בשטחו מייסדי המושב בצת, ובשנת 1951 עברו המייסדים לאתר הקבע בסמוך.

אתרים בקרבת היישוב
*תל בצת - ממוקם בדרום הכפר. במקום נמצאו חרסים, וכלי צור מהתקופה הכלקוליתית והכנענית התיכונה. כמו כן נחשפו גתות וקברים מהתקופה הרומית והביזנטית.
*נחל בצת - הזורם מדרום ליישוב.

קישורים חיצוניים
* אתר הבית של מושב בצת
* באתר הרשות לפיתוח הגליל



ברכת אשר יצר היא ברכה הנאמרת, על פי ההלכה, אחרי כל עשיית צרכים (הפרשת צואה או שתן). ברכה זו משולבת גם בברכות השחר שאדם אומר בקומו. מקור הברכה הוא בתלמוד הבבלי, מסכת ברכות (ס, ב).

משמעות הברכה

משמעות הברכה היא הודיה על שקיימת מערכת בגוף לסילוק הפסולת, ובאופן מילולי: הודיה על קיומם של פתחים באברי הגוף המהווים חללים אשר עשויים להוציא הפרשות אשר אינן טובות לגוף, ובה בעת הם אינם מאפשרים הוצאה של דברים החיוניים לגוף. כמו כן כוללת הברכה פליאה ("ומפליא לעשות") על מורכבות ועדינות המערכות הגופניות המשמרות מצב זה. בשולחן ערוך יש הסברים מפורטים בנוגע למשמעות הביטויים השונים בברכה המתארים את פלאי גוף האדם.

דיני הברכה

יש מן הראשונים שכתבו שמברכים ברכה בבוקר כחלק מברכות השחר אפילו אם לא עשה צרכיו, וכך פסק הרמ"א. יתירה מזאת, לדעה אחת בראשונים מברכים ברכה זו רק בבוקר ואין מברכים אותה שוב במשך היום. אך רבים חולקים וסוברים שהברכה היא על עשיית צרכים, ואף בבוקר אין לברך אותה אלא אם כן עשה צרכיו, וכך פסק השולחן ערוך.

הראשונים נחלקו אם ברכה זו נאמרת רק אחרי הפרשת צואה או גם אחרי הטלת שתן, ולהלכה נפסק בשולחן ערוך שיש לברך בכל מקרה.

פסק נוסף של השולחן ערוך הוא שהעושה צרכיו בפעמיים נפרדות ולא בירך אשר יצר על הפעם הראשונה – עליו לברך את הברכה פעמיים ברציפות. אחרונים רבים נחלקו על פסק זה, ולכן כתבו שראוי לברך מיד כשמסיים לעשות את צרכיו ולא להתמהמה.

נוסח הברכה

נוסח הברכה בתלמוד
התלמוד הבבלי מביא מחלוקת באשר לחתימת הברכה (כלומר מה אומרים בסוף הברכה לאחר המילים "ברוך אתה ה'"). האמורא רב סובר שצריך לחתום "רופא חולים". שמואל חולק עליו בטיעון שלא כל מי שהתחייב לברך את הברכה היה חולה לפיכך לדעתו יש לחתום "רופא כל בשר". רב ששת אומר "מפליא לעשות". רב פפא, כשיטתו גם ביחס לברכות אחרות, סובר "הלכך נמרנהו לתרוייהו" (תרגום: לפיכך נאמר את שניהם) כלומר "רופא כל בשר ומפליא לעשות", וכך נפסק להלכה.

נוסח הברכה עצמה מובא כבר בתלמוד, אך כמו במקומות רבים אחרים לא ניתן לדעת מהו הנוסח המדויק של התלמוד, שכן דרכם של מעתיקי כתבי היד התלמודיים הייתה לשנות את נוסח התפילות והברכות כפי הנהוג לומר במקומם (נכון הדבר גם ביחס לסידורים מתקופת הגאונים כדוגמת סדר רב עמרם גאון).

לשון נקייה
המינוח "אשר יצר" משמש כלשון נקייה לציון עשיית צרכים. כך למשל "אַשר יצר פּאַפּיר" הוא כינוי לנייר טואלט.

הערות שוליים

קישורים חיצוניים

* שולחן ערוך אורח חיים, סימן ו' וסימן ז'
*
* 
* מתוך הספר באתר
*
* ד"ר קנט מ' פרגר,, מאמר שפורסם באסיא, באתר מכון שלזינגר
* ד"ר בני גזונטהייט,, מאמר שפורסם באסיא, באתר מכון שלזינגר




ספרי הבשורות (או האוונגליונים - מיוונית εὐαγγέλιον ,euangelion - ידיעה  - eu  , angelion - טוב) מהווים את החלק המרכזי של הברית החדשה, ספר הקודש של הנצרות (בספרות חז"ל: "הגיליונים" או "עוונגליון" בלעג) ומופיעים לפני ספר מעשי השליחים.

הבשורות מתארות את קורות חייו, מותו ותחייתו של ישו הנוצרי. על פי האמונה הנוצרית, ספרי הבשורות כולם נכתבו על ידי בני הדור הראשון של תלמידי ישו (מתי, יוחנן בן זבדי) או בני הדור השני, כלומר תלמידי תלמידיו (מרקוס המבשר, לוקאס). ספרים אלו נכתבו על ידי אנשים שהכירו בישו כמשיח והם מבוססים על הכרות אישית.

האוונגליונים מיוחסים לארבעה מתלמידיו-שליחיו של ישו, ועל שמם הם נקראים:

*הבשורה על-פי מתי 
*הבשורה על-פי מרקוס 
*הבשורה על-פי לוקס 
*הבשורה על-פי יוחנן 

שלוש הבשורות הסינופטיות והמחלוקת עליהן
הסיפורים בשלוש הבשורות הראשונות דומים מאוד זה לזה, ולכן הן מכונות גם "הבשורות הסינופטיות", משום שבימי הביניים נהגו להעתיקן זו לצד זו, כדי שהקוראים יוכלו לתפוס את ההבדלים המועטים ביניהן במבט אחד.

לעומת זאת בשורת יוחנן היא מעט מאוחרת יותר (בסביבות שנת 110 לספירה), ושונה באופן מהותי משלוש הבשורות הסינופטיות: חוקר המקרא זיגמונט פוניאטובסקי מצא, כי רק 8% מהבשורה על-פי יוחנן משותפים לה ולבשורות הסינופטיות.
  

בעולם המחקר מתקיים ויכוח ער בנוגע לשאלה מהי הבשורה המוקדמת מכולם ומכאן, במשתמע, גם הסיפור המקורי והמוקדם מכולם. שילוב של ההשערות השונות, ובמיוחד השערת שני המקורות וההשערות המקובלות על רוברט ל. לינדזי ודוד פלוסר, מאפשר להתוות את רצף היצירה הבא:
* מסמך ה-Q: אסופת ממרות עלומה, שככל הנראה שימשה בנפרד את כל הכותבים הסינופטיים, שנכתבה בזמן כלשהו לפני שנת 70 לספירה. המונח מסמך ה-Q הוא קיצור המילה הגרמנית Quelle שמשמעותה "מקור". אין אפשרות בימינו לדעת מה היה היקף מסמך ה-Q המקורי כי על סמך הבדלי הגרסאות במימרות  המועתקות ברור שמתי ולוקס לא העתיקו את המסמך בשלימותו. 
* לוקס המוקדם: גרסה מוקדמת, שהסתמכה על מסמך ה-Q ושונה במידת מה מהנוסח המוכר, שנכתבה בזמן כלשהו לפני שנת 70.
* הבשורה על פי מרקוס: שנכתבה אחרי חורבן בית המקדש השני, ככל הנראה בשנות השמונים של המאה הראשונה לכל המוקדם. 
* לוקס המאוחר: הגרסה המוכרת לנו או בדומה לכך, שהסתמכה על הגרסה המוקדמת ומרקוס ומשלבת מסורות כריסטולוגיות מאוחרות יותר, ונכתבה לקראת סוף המאה הראשונה. 
* הבשורה על פי מתי: מסתמכת על מרקוס ועל מקור Q, וככל הנראה נכתבה מאוחר יותר, לקראת סוף המאה הראשונה. 
* הבשורה על פי יוחנן: הרוויה בתכנים מאוחרים ואגנוסטיים, שנכתבה על ידי יוחנן בתחילת המאה השנייה.

בשורות שאינן נכללות בברית החדשה
ארבע הבשורות שהוכנסו לברית החדשה בעת שנחתמה בסוף המאה ה-2 נבחרו מבין מספר עשרות בשורות שהיו קיימות. הבשורות שלא נכללו בברית החדשה מכונות "בשורות אפוקריפיות" ("בשורות גנוזות", apocryphas ביוונית - "גניזה"). רוב הכנסיות הנוצריות רואות בבשורות האפוקריפיות כתבים מפוקפקים ואף שקריים, ובחלק מלשונות אירופה קיבלה המילה "אפוקריפי" את המשמעות "מפוקפק" או "שקרי" גם בהקשרים לא-דתיים. חלק גדול מהבשורות שלא עברו את תהליך הקנוניזציה אבדו, ואפילו שמותיהן אינו ידועים כיום. 
בין הבשורות האבודות, מוזכרת אצל הירונימוס "הבשורה על פי העברים" שלא שרדה. לפי פאו פיגרס, הייתה זהות בין הבשורה על פי העברים לבין הגרסה המקורית של הבשורה על פי מתי.

החל מסוף המאה ה-19 נתגלו מקצת מהבשורות שנחשבו כאבודות:
* הבשורה על פי מריה: עותק מבשורה זו, בן המאה ה-2 או המאה ה-3, המיוחסת למריה מגדלנה, התגלה בסוף המאה ה-19. חלק ניכר מבשורה זו מכיל דיאלוג בו השליחים מבקשים ומקבלים הנחיות ממריה מגדלנה. 
*הבשורה על פי פטרוס: בשורה זו חוברה, כפי הנראה, באמצע המאה ה-2, ולא נכנסה לקנון משום שנחשבה כדברי כפירה, וזאת מכמה סיבות הקשורות בתיאור השבוע האחרון בחייו של ישו. בבשורה זו נטען כי לאחר קימתו לתחייה, גופו של ישו רק נראה היה כגוף ממשי, ולא היה באמת כזה. טענה זו סותרת את עיקרי הדת הנוצרית, הקובעת כי תחייתו של ישו הייתה גשמית. החוקרים תמימי דעים למדי כי לא פטרוס עצמו חיבר את הבשורה, על אף התייחסויות בגוף ראשון שנועדו ליצור רושם זה. עותק מהבשורה, שנוצר במאה ה-8 ואשר נשמר בקברו של נזיר מצרי, התגלה בשנת 1886 בידי הארכאולוג אורבין בוריאנט (Bouriant). 
*הבשורה על פי יעקב: חוברה ככל הנראה במאה ה-2.
*הבשורה של יהודה: עותק בן המאה ה-3 מבשורה זו נתגלה בשנות ה-70 של המאה ה-20 במערה במדבר אל-מיניא שבמצרים, ופורסם ברבים ב-2006. תוכנה של הבשורה סותר את הכתוב ביתר הבשורות בברית החדשה בנוגע למעורבותו של יהודה איש-קריות בהסגרתו של ישו לרומאים. בניגוד לשאר הבשורות, זאת מספרת שישו הורה במפורש ליהודה איש קריות להסגיר אותו לרומאים. בכך היא מטהרת את יהודה איש קריות מהתדמית השלילית שדבקה בו, המתארת אותו כסמל הבוגדנות.

קישורים חיצוניים

הערות שוליים


 
הגייה ספרדית (או הברה ספרדית) היא הגיית השפה העברית כפי שהתקיימה אצל יהדות ספרד, יהדות איטליה וחלק מיהודי ארצות האסלאם בתקופת הביניים של העברית. בתוך ההגייה הספרדית יש מגוון גדול של דרכי הגייה שונות, אך יש להן קווים משותפים המבדילים אותן מן ההגייה האשכנזית וההגייה התימנית. ככל הגיות העברית בימי הביניים אף היא לא שימשה לדיבור עברי, משום שזה לא היה קיים כמעט בימי הביניים, אלא בעיקר לצרכים פולחניים.

מאפיינים
ההגייה הספרדית מקיימת מערכת של חמש תנועות רגילות, מה שמלמד על היותה מושפעת, ככל הנראה, ממערכת הניקוד הארצישראלי, להבדיל מן הניקוד הטברני שבו שבע תנועות. פתח וקמץ נהגים שניהם בתנועת a, וצירי וסגול נהגים שניהם בתנועת e. לעומת זאת בתוך תנועת הקמץ יש פיצול לקמץ גדול, הנהגה בתנועת a ומקורו בתנועת a קדומה, לבין קמץ קטן, הנהגה בתנועת o ומקורו בתנועת u קדומה. חיריק, חולם ושורוק נהגים בתנועות u ,o ,i בהתאמה. שווא נע התקיים, שלא כבהגייה האשכנזית, אבל נהגה תמיד בתנועת e, שלא בהגייה התימנית שבה ביצועו מושפע מן העיצור שבא אחריו.

המערכת העיצורית השתמרה בדרך כלל כפי שהייתה בעברית הקלאסית. העיצורים הלועיים ח וע השתמרו ברוב המקומות; לעומת זאת הגיית העיצורים הנחציים השתמרה רק בחלק מן העדות (בעיקר אצל יהודי עיראק) ובשאר המקומות נעלמה. ההגייה הכפולה של עיצורי בג"ד כפ"ת נשמרה רק בשלושת העיצורים בכ"פ. (ראו להלן פירוט על הגיית העיצורים השונים). הגיית דגש חזק נשמרה בדרך כלל. גם ההטעמה נשארה כפי שהייתה בעברית המקראית. 

פירוט אופני הגיית העיצורים
;ב: בקרב רוב הקהילות בארצות הדוברות ערבית לא היה הבדל בין ב' רפה לב' דגושה והגו את כולם כ, כיוון שבערבית לא קיים העיצור. כך גם הגו הספרדים במערב אירופה (אמסטרדם, לונדון, צרפת וכדומה), למרות שבשפות המדוברות באזורים אלו קיים העיצור. הסיבה לכך היא שיהודים אלו הם מצאצאי האנוסים בספרד, וכאשר שבו ליהדות בגלוי מי שלימד אותם עברית היו כנראה יהודים מארצות צפון אפריקה שלא ידעו לבטא. לעומת זאת בקרב הספרדים בטורקיה ובבלקן ביטאו את הב' הרפה כ, וכך גם בקרב היישוב הספרדי הישן בארץ ישראל (למרות שחי בארץ דוברת ערבית) ואצל יהודי איטליה. 

;ג: בקרב רוב הקהילות בארצות הדוברות ערבית הבדילו בין ג' דגושה שנהגתה כ לג' רפה שנהגתה כמו העיצור הערבי غ (דומה בהגיתו לר' הישראלית הגרונית). בקהילה הספרדית פורטוגזית של אמסטרדם הוגים את הג' הרפה כמו האות כ רפה, בדומה להגיית האות G בהולנדית ואת הג' הדגושה ׮ בשאר הקהילות הספרדיות (אלו של מערב אירופה למעט אמסטרדם, טורקיה והבלקן) לא הבדילו בין הדגוש לרפה וכולם נהגו כ.

;ד: ברוב הקהילות לא הבדילו בין ד' דגושה וד' לא דגושה ושתיהן נהגו כ. יש מיהודי עיראק שהבחינו בין ד' דגושה שנהגתה כ לד' לא דגושה שנהגתה כמו האות הערבית ذ (ð בתעתיק פונטי, כעין th באנגלית).

;ה: בקהילות טורקיה והבלקן יש נטייה ל"העלים" את העיצור הזה לגמרי או להגותו כמו א'. למשל המילה "השכבה" נהגית כ "Ashkava" ולא "hashkava". "במהרה" נהגית כ "Bimera" ולא כ"Bimhera" ואפילו לא כ "Bim'era".

;ו: אצל רוב הספרדים, כולל דוברי הערבית, נהגה כ, אבל אצל יהודי עיראק ועוד כמה קהילות נהגה כ (כמו ה و הערבית).

;ח: הקהילות הספרדיות באירופה (מערב אירופה, הבלקן, טורקיה) לא ידעו להגות ח' והיא נהגתה כמו כ' רפה. בשאר הקהילות היא נהגתה כעיצור לועי (כמו ה ح הערבית).

;ט: רוב הקהילות לא הבדילו בין ט' לת' דגושה, אבל יהודי עיראק למשל  הגו ט' נחצית, כמו ה ط הערבית.

;ע: אצל הספרדים באזורים דוברי הערבית היא נהגתה כמו ה ع הערבית. אצל הספרדים בטורקיה ובבלקן כמו א'. ספרדים במערב אירופה ויהודי איטליה הוגים את העיצור כמו הצירוף ng במילה England, בתעתיק פונטי:. מכאן למשל מקור הכינוי "ינקלה" לשם "יעקב" (יהודי הולנד האשכנזים למדו הגייה זו מן הספרדים באמשטרדם וכך נוצר הכינוי "ינקלה" אצל האשכנזים).

;צ: אצל יהודי עיראק ועוד כמה קהילות נהגה כמו ص הערבית (ס' נחצית). אצל שאר הספרדים נהגתה כמו ס' רגילה (כולל יהודי טורקיה ויוון). אצל הספרדים במערב הבלקן (בולגריה, יוגוסלביה ועוד) ואצל הספרדים במערב אירופה חל שינוי בהגייתה בתחילת המאה ה-19, אז החלו להגות אותה כמו צ' אשכנזית. הגייה זו של העיצור התקבלה לאחר מכן בהגייה הישראלית. 

;ק: בקרב הקהילות שמבחינות בין ט' לת' דגושה גם הבחינו בין ק' לכ' דגושה. הק' נהגתה כ ق הערבית (כעין כ' דגושה, אבל נחצית). אצל שאר הקהילות נהגתה כמו כ' דגושה.

;ר: אצל כל הספרדים ללא יוצא מן הכלל נהגתה ר' כעיצור חוד לשוני, כמו ה ر הערבית, וזאת בניגוד להגייה הישראלית המקובלת.

;ש: בעבר היו קהילות ספרדיות באירופה שביטאו את הש' כמו ס'. הסיבה לכך היא שבספרדית כמעט לא קיים העיצור ולכן הספרדים התקשו לבטא אותו.

;ת: ברוב הקהילות לא הבדילו בין ת' דגושה לרפויה ואת כולם ביטאו כ. אצל חלק מיהודי עיראק ביטאו ת' רפויה נאו ث הערבית. אצל יהודי טורקיה והבלקאן קיימת נטייה להגות ת' בסוף מילה כמו ד ). נטייה זו קיימת במידה פחותה יותר גם בקרב הספרדים במערב אירופה ואצל יהודי איטליה. הדברים אמורים כנראה גם לגבי ט', אלא שמעטות הן המילים בעברית המסתיימות בט'.

הערה כללית: ההגייה אצל יהודי איטליה הייתה אחידה בין כל שלוש הקהילות שהתקיימו באיטליה (ספרדים, אשכנזים ואיטלקים). מבחינת הגיית התנועות ההגייה האיטלקית, גם אצל האשכנזים, זהה להגייה הספרדית.

היסטוריה
ההגייה הספרדית הגיעה מיהדות ארץ ישראל. לפי עדויות שונות מניחים שגם יהודי אשכנז, או לפחות חלקם, דיברו בהגייה ספרדית עד המאה ה-13. ההגייה הספרדית דוברה בכל קהילות עדות המזרח עד העת החדשה, ואף הושפעה מן השפות שדוברו באותן ארצות. היא נשמעת עד היום אצל זקני העדות ובבתי הכנסת. 

כשהחלה החייאת הדיבור העברי בארץ ישראל, בראשית המאה ה-20, הוחלט לאחר דיונים בוועד הלשון לאמץ את ההגייה הספרדית כהגייה התקנית של העברית. מה שאירע למעשה הוא יצירתה של הגייה עברית חדשה המשלבת בין ההגייה האשכנזית והספרדית: בשטח התנועות - נשתמרה מערכת חמש התנועות של ההגייה הספרדית, ואולם לא התקיים ביצוע השווא הנע והדגש החזק, שהיו בהגייה הספרדית. בשטח העיצורים - נשתמר אי ביצועם של העיצורים הנחציים, כפי שהיה נהוג בהגייה האשכנזית ואצל מרבית דוברי ההגייה הספרדית. את העיצורים הלועיים (ח וע, ובמידה פחותה יותר ר) יש כאלה שהוגים (חלק מהמזרחים) ויש כאלה שאינם (אשכנזים וחלק מהמזרחים). בניגוד להגייה הספרדית, ובהתאם לזו האשכנזית, הגיית דגש חזק לא נשמרה. בניגוד להגייה האשכנזית, ובהתאם לזו הספרדית, לא השתמר ההבדל בין ת רפה ודגושה. בשטח ההטעמה - נשתמרה ההטעמה הספרדית, הדקדוקית.

קישורים חיצוניים


 

גרשון, או גרשם - דמות מקראית, בנו הבכור של לוי בן יעקב. אחיו הם קהת ומררי. בניו הם לבני ושמעי. 

בספר במדבר מונו בני גרשון לאחראים על העברת בדי המשכן ממקום למקום. לצורך כך הם קבלו שתי עגלות צב. 

על צאצאיו נמנה אסף בן ברכיהו, שהיה משורר בימי דוד המלך. 
ראו גם: דברי הימים א', פרק ו'. 



בתנ"ך, קהת הוא בנו השני של לוי בן יעקב, ואחיהם של גרשון ומררי. קהת, שחי 133 שנה, נמנה עם שבעים צאצאי יעקב שירדו למצרים.

בניו הם עמרם (אבי משה), יצהר, חברון ועוזיאל. עמרם, בנו הבכור, הוא גם אביו של אהרן הכהן, שלזרעו מיוחסים כל הכהנים בישראל, וכן אביה של מרים הנביאה, אחותם הבכורה של אהרן ומשה.

יצהר, בנו השני של קהת, הוא אביו של קורח, שבשל המחלוקת בינו לבין משה פתח האל את הארץ כך שתבלע אותו ואת עדתו (למעט בניו, שניצלו). במקרא  נזכרים שניים נוספים: נפג וזכרי.(שמות , ו', כ"א)

בנו האחרון של קהת, עוזיאל, הוא אביהם של אליצפן, שהיה נשיא בני קהת, ומישאל וסתרי, בנוסף לאלעזר ולאיתמר בני אהרון הכהן, שמונו על ידי משה רבנו על משפחות הגרשוני ועל משפחות הקהתי והמררי.

קישורים חיצוניים
* 



מררי, הוא דמות מקראית, בנו השלישי של לוי בן יעקב.

אחיו:גרשון וקהת.

בניו: מחלי ומושי.

ישנה סברה שהשם מררי הוא שם מצרי, היות שנמצא על קברים בתל אל עמארנה.



הזורעים הוא מושב דתי בבקעת יבנאל השייך למועצה אזורית הגליל התחתון.  המושב הוקם בשנת 1939 כיישוב חומה ומגדל על ידי עולים ממדינות אירופה, בעיקר על ידי עולים מגרמניה והולנד, ולאחר כמה זמן הגיעו גם אנשים מצפון אפריקה. המושב נמצא בקרבת הערים טבריה ועפולה, וקיימת בו ישיבה תיכונית לחינוך סביבתי. 

היסטוריה
בשנת 1934 הקימה תנועת בח"ד (ברית חלוצים דתיים) קיבוץ הכשרה ב"אלמאלו", כפר בצפון הולנד, שיועד לצעירים יהודים מגרמניה. לחברים היו מגורים וחדר אוכל משותפים, והם עבדו בחצרות האיכרים המקומיים שעסקו בעקר במשק החלב. חלק מהחברים עברו הכשרה אצל בעלי מלאכה, ולמדו מקצועות ששימשו אותם לאחר העלייה לארץ. הם ניהלו חיים רוחניים, למדו עברית, ידיעת הארץ ועסקו בלימוד תורה. חלק מהחברים היו מהולנד.

קצב העלייה של חברי קיבוץ ההכשרה היה תלוי בקבלת הסרטיפיקטים משלטונות המנדט. כשהגיעו לארץ הם התפזרו למקומות שונים, והחלט לעבוד כפועלים חקלאיים בודדים בפרדסים ובמשקים.

כשהחבר יוסף בר הגיע לארץ הוא החל לבדוק כיצד יוכל לעבוד כאיכר עצמאי במשק חקלאי הנמנה עם מושב עומדים שומר מצוות. הוא יצר קשר עם חבריו להכשרה בהולנד, אירגן אותם לקבוצה שבשמה הופיע בפני המרכז החקלאי של הפועל המזרחי. כל חבר שילם חצי לירה לחודש על מנת לכסות את ההוצאות הארגוניות הראשונות, סכום שהיה גבוה עבור הפועלים החקלאיים באותה תקופה כיוון שלעתים הרוויחו רק לירה או שתיים לחודש, בנוסף ללינה ולכלכלה. בעקבות שתדלנותו של החבר קסטנבאום הסכימה הסוכנות היהודית ב-1940 להקצות לארגון, שנקרא "הזורעים", מחנה עבודה בחולות נחלת יהודה, מול בית החרושת ללבני סיליקט, שפונה באותה זמן על ידי קיבוץ "בתלם". המחנה היה בבקעת יבנאל, כ-4 קילומטרים צפונית לבית-גן.

קודם להגעת הקבוצה נקרא המקום שורשים, והוא היה מושב עובדים שהוקם על ידי ארגון 'עומר' של הציונים הכלליים ב- 23 במאי 1939 במסגרת יישובי חומה ומגדל,על אדמות הכפר הערבי לוביא (לוביה) שנרכשו על ידי פיק"א. המקום נקרא גם "מחנה לוביה". עוד באותה שנה נטשה קבוצת "שורשים" את המקום, שחזרה לקבוצת האם שלה תל יצחק.

במחנה היו מספר צריפים. מבנה אחד שימש לחדר אוכל ומטבח, מקלחות ושירותים מסודרים. ב-15 בדצמבר 1937 הגיעו ראשוני החברים למחנה, וביחד עם קבוצת חברים ממתיישבי ארגון הירדן מחוות ביתניה שהצטרפה מאוחר יותר ניהלו חיים שיתופיים. לצורך עבודתם הם יצאו לפרדסי ראשון לציון, במרחק של כשעת הליכה מהמחנה. העבודה בטוריה הייתה קשה, ולעתים הם נוצלו כדי להתחרות עם פועלים ערביים שהיו רגילים לעבודה זו. רמת השכר הייתה נמוכה מאוד, ולעתים נאלצו החברים להסתפק בשכר רעב של 11 - 12 גרוש ליום, ולפעמים לא הצליחו כלל להשיג עבודה מלשכת העבודה של ראשון לציון. הם ניסו להקים משק עזר ולגדל ירקות בשטח המחנה, אך למעט תרד ניו זילנדי לא הצליחו לגדל מאומה בגלל האדמה החולית.

חברי הקבוצה חיפשו עבודות במקומות מרוחקים יותר. ב-21 במרץ 1938 השתתפה קבוצה מהזורעים בעלייה לחניתה, והתגוררה שם במשך מספר חודשים. קבוצה אחרת עבדה בהקמת הגדר הצפונית שנועדה למנוע חדירת כנופיות לארץ. הם התגוררו במחנות ארעיים לאורך תוואי הגדר מהכנרת עד לראש הנקרה, והתנאים היו ירודים. חברי הקבוצה השתתפו גם במחנות עבודה שאורגנו על ידי מחלקת העבודה של הפועל המזרחי.

ישיבת אורות הזורעים
במושב קיימת ישיבה תיכונית לחינוך סביבתי - ישיבת אורות הזורעים בראשות הרב ניר וינברג. מלבד הרב ניר מלמדים בישיבה הרב שמעיה כרמל, הרב נעם כץ והרב בני סרור. 
כיום מונה הישיבה כ-140 תלמידים, כעשרה אנשי צוות, 3 רמי"ם, ומורי תיכון אשר באים לשעות אחר הצהריים. ייחודה של הישיבה הוא במרכזיות פיתוחו הרוחני של כל תלמיד,  שכלול האחריות האישית של התלמידים, דגש על לימודי הקודש, ובייחוד גמרא,ופיתוח הצד הרוחני של נושאי הסביבה והטבע.
תלמידי הישיבה יוצאים לסדנאות שטח של כשבוע פעמיים בשנה, בכל פעם לאזור אחר.

 במרכז המידע להתיישבות בגליל
* באתר הרשות לפיתוח הגליל
*





בהלכה, ברכות התורה הן ברכות העוסקות בנתינת התורה ובלימוד תורה, שחובה לברכן לפני לימוד תורה, ומקובל לברכן בכל בוקר לקראת כל לימוד התורה שילמד באותו יום.

סדר הברכות
מערכת ברכות התורה בנויה כסדרה של שלושה קטעים:
* בתחילה מברכים לפי הנוסח הקבוע של ברכת המצוות: "ברוך אתה ה' אלוהינו מלך העולם אשר קדשנו במצוותיו וציוונו על דברי תורה" (בנוסחים אחרים: "לעסוק בדברי תורה").
* אחר כך מוסיפים בקשה להצלחה בלימוד התורה: "והערב נא ה' אלוהינו את דברי תורתך בפינו ובפיות עמך בית ישראל, ונהיה אנחנו וצאצאנו כולנו יודעי שמך ולומדי תורתך לשמה, ברוך אתה ה' המלמד תורה לעמו ישראל". פוסקי ההלכה חלוקים בשאלה אם פסקה זו היא המשך לברכה הקודמת או ברכה בפני עצמה, ולכן יש שכתבו לברך את הברכה הראשונה בשקט, כדי להתחמק מן השאלה אם צריך לענות אמן לאחריה.
* אחרי הבקשה מברכים ברכה נוספת שתוכנה הוא הודיה על נתינת התורה לעם ישראל: "ברוך אתה ה' אלוהינו מלך העולם אשר בחר בנו מכל העמים ונתן לנו את תורתו, ברוך אתה ה' נותן התורה". ברכה זו היא גם הברכה שמברך כל עולה לתורה לפני קריאת התורה בבית הכנסת, וגם לאחר הקריאה מברך העולה ברכה נוספת עם תוכן דומה: "אשר נתן לנו תורת אמת וחיי עולם נטע בתוכנו".

מקובל לברך את סדרת הברכות הזו כל בוקר לפני תפילת שחרית, כחלק מברכות השחר, לאחר ברכת אלוהי נשמה. אחרי ברכות התורה אומרים סדרה קצרה של דברי תורה כדי שהברכה תהיה סמוכה ללימוד תורה.

דיני הברכות
לפי ההלכה אסור ללמוד תורה לפני שמברכים את סדרת הברכות הללו באותו יום.

הראשונים נחלקו האם הציווי לברך לפני לימוד תורה נלמד מן התורה שבכתב (מדאורייתא) או שהוא כמו רוב הברכות שהן מתקנת חכמים (מדרבנן). דעת הרמב"ן היא שהברכה היא מדאורייתא ואילו הרמב"ם סבור שהיא מדרבנן וכך נפסק להלכה בשולחן ערוך. אחת המשמעויות של המחלוקת היא כאשר האדם מסופק אם הוא כבר ברך את הברכה או לא. אם היא ברכה מדרבנן הרי שחל עליה הכלל הרגיל של ספק ברכות להקל ואין לברכה מספק, ואם היא מדאורייתא יש לשוב ולברך אותה.

הפרשנים אף חלוקים בשאלה מה אופייה של ברכה זו, האם היא ברכת המצוות או ברכת השבח.

"שלא ברכו בתורה תחילה"
לפי התלמוד במסכת נדרים (דף פא, א), אחת הסיבות לחורבן הארץ בגלות בבל היא "שלא ברכו בתורה תחילה". זו גם אחת הסיבות שניתנו בתלמוד לכך שפעמים רבות בניהם של תלמידי חכמים אינם נהיים תלמידי חכמים בעצמם. המובן הפשוט של הביטוי "שלא ברכו בתורה תחילה" הוא לימוד תורה בלי לברך תחילה את ברכות התורה, אך הוגים שונים הבינו את הדברים באופן אלגורי, שמשמעות החטא הזה היא להמעיט בערכה של התורה באופנים מסוימים.

בעקבות מאמרי חז"ל אלו, כתב השולחן ערוך ש"צריך ליזהר מאוד" בברכות התורה.
הרהור כדיבור
במסכת ברכות נחלקו אמוראים האם הרהור - מחשבה - נחשבת כדיבור, או לא. לפי רב חסדא מחשבה אינה נחשבת כדיבור, והראיה היא מכך שאדם טמא, שאסור לו לומר דברי קדושה, צריך להרהר את מילות ברכת המזון במחשבתו, ומכאן שמחשבה אינה נחשבת כדיבור ועליו להרהרה כדי שלא יהיה בטל מדברי קדושה בעוד האחרים עוסקים בברכות השבח. לפי רבינא הרהור כדיבור, ולכן המשנה מצווה על אדם כזה להרהר במחשבתו את מילות ברכת המזון, ומכאן שגם המחשבה נחשבת כדיבור, אלא שמצווה זו שהגוף יהיה טהור בעת דיבורי קדושה, היא רק במילות דיבור ולא במילות הנאמרות במחשבה, כמו בהר סיני, שם הוא המקור המחייב להטהר לפני דברי קדושה, ומכיוון ששם היו דיבורי קדושה,  החובה לשמור על גוף טהור היא רק בעת דיבורי קדושה.

בשולחן ערוך נפסק שהמהרהר בדברי תורה אינו צריך לברך ברכת התורה, אבל הכותב בדברי תורה צריך לברך ברכת התורה. המגן אברהם ושאר פרשני השולחן ערוך תמהים על פסק זה, שכן אם ההרהור אינו נחשב לדיבור, מדוע על הכותב בדברי תורה צריך לברך, ולכן הם פוסקים שגם הכותב דברי תורה לא יבר מספק. הגר"א חלוק על הדברים, וכותב שגם הרהור בדברי תורה נחשב ללימוד התורה, שכן בפסוק המצווה על לימוד התורה נאמר "והגית בם יומם ולילה", ו"הגיון" היא כינוי למחשבה - "יהיו לרצון אמרי פי והגיון לבי". 

רבי שניאור זלמן מלאדי חלוק על הדברים, והוא מכריע בין הדיעות, מתוך הפסוק עצמו: "לא ימושו ספר התורה הזה מפיך והגית בו יומם ולילה", בתחילת הפסוק נאמר "מפיך", ומכאן שאין אדם יוצא ידי חובת תלמוד תורה אלא אם כן הוא אומר את המילים בפיו; אך כאשר אינו מסוגל לומר בפיו, שכן ישנם זמנים בהם אדם צריך לעיין בעמקות דברי התורה, אז הוא יוצא ידי חובתו גם במחשבה בלבד, ייתכן כי ההסבר לכך הוא מהמשך הפסוק "והגית בו יומם ולילה".

רבי מרדכי יפה בעל הלבוש מסביר את הסתירה בין פסקי השולחן ערוך ברעיון משלו, וזאת על פי הכלל שאין מברכין על המחשבה, גם אם היא מצווה, ולכן הכותב בדברי תורה צריך לברך, אבל החושב בדברי תורה אינו צריך לברך, למרות שהמחשבה נחשבת כמצווה.

קטעי לימוד לאחר הברכות
עיקר התקנה
כיוון שברכות התורה נאמרות לפני לימוד תורה, נוצר הצורך ללמוד לאחריהן קטעי לימוד מן התורה. כותב הרמב"ם: 
הרמב"ם מזכיר כי עיקר החיוב הוא ללמוד קטע כלשהו מן התורה, אלא שנהגו לקרוא את פרשת ברכת כהנים או את הפרשה הפותחת במלים "צו את בני ישראל" היא פרשת קרבן התמיד מספר במדבר. כמו כן הוא מזכיר קריאה של משניות או ברייתות. לעומת הקטעים מן המקרא שהוזכרו במפורש על ידי הרמב"ם והקטעים התנאיים שהוזכרו ברמז, רס"ג בסידורו מזכיר רק קריאה של משנה הפותחת במלים "אלו דברים שאין להם שיעור" שהיא המשנה הפותחת את מסכת פאה. ר' שלמה בן נתן הסג'למסי מזכיר את שלושת הקטעים הללו גם יחד.

לימוד קטעים מן המקרא, המשנה והתלמוד
בסדר רב עמרם גאון מוזכר כי מנהג יהדות ספרד לומר לאחר ברכות התורה שלושה קטעים: פרשת קרבן התמיד מספר במדבר, פרק "איזהו מקומן של זבחים" מן המשנה במסכת זבחים והברייתא דרבי ישמעאל מתחילת הספרא. את טעם אמירת התקנה תולה רב עמרם גאון במימרא בתלמוד הבבלי: , דהיינו לימוד התורה בכל יום צריך להתחלק לשלושה חלקים: שליש במקרא, שליש במשנה ושליש בתלמוד. מפרט יותר ר' אברהם בן נתן הירחי המציין כי "לכך מי שדוחקת שעתו מלעסוק בתורה ישלש ימותיו באילו ודיי לו" כלומר קטעים אלו נקבעו על מנת לקבוע לימוד מינימלי בכל אחד מחלקי התורה הנזכרים: פרשת התמיד היא מן התורה, פרק איזהו מקומן מן המשנה, וברייתא דר' ישמעאל היא מדרש שהוא כמו התלמוד.

מנהג לימוד שלושת הקטעים, אשר רב עמרם גאון ציין כי הוא מנהגה של יהדות ספרד, הוזכר גם על ידי מספר ראשונים מארצות אחרות בעיקר מארצות אירופה המערבית, מה שמעיד על התפשטות המנהג גם אליהן. מזכירים את המנהג ראשונים אשר חיו בפרובנס, צרפת הצפונית, אנגליה, אשכנז ואיטליה.

הרחבת סדר הלימוד לקטעים ממקורות נוספים
בקהילות איטליה, נוסף על הסדר המוזכר לעיל, נהג סדר לימוד מורחב יותר שכלל קטעים מן התורה, הנביאים, הכתובים, משנה ותלמוד כשלפני כל קטע ברכו ברכה מיוחדת. בתחילה ברכו את ברכת התורה ולאחריה הקטעים מן התורה: פרשת קרבן התמיד, פרשת ברכת כהנים וחתמו בפסוק "ושמרתם את דברי הברית הזאת...". לאחר מכן ברכו על הנביאים ברכה הדומה לברכות ההפטרה וקראו פסוקים מספר יהושע ומספר ישעיה. לאחריהם ברכו על הכתובים "אשר בחר בכתבי הקודש" וקראו את שלושת הפסוקים הראשונים של ספר תהלים. לאחר מכן ברכו "אשר בחר בדברי חכמים" וקראו את המשנה הראשונה במסכת ברכות ואת קטע התלמוד עליה. בתקופות מאוחרות בוטלה אמירת הברכות על כל קטע, אך עצם קריאתם של קטעים אלו קיימת בנוסח איטליה עד ימינו. הפסוקים מתורה, נביאים וכתובים הקיימים בסדר זה נמצאים (בשינויים קלים) גם בסדרי קהילות שאינם נוהגים עוד כנוסח הרומניוטים, פרס וארם צובא.

סדרי לימוד של הרמב"ם
לעיל הובאו דברי הרמב"ם במשנה תורה ביחס לסדרי הלימוד הנוהגים לאחר ברכות התורה. בסדר התפילה שלו מפרט הרמב"ם יותר את סדרי הלימוד הנוהגים. סדר זה שונה מן הסדר שהזכיר רב עמרם גאון אך העקרון המנחה של קטע מן המקרא, המשנה והתלמוד נשמר גם כאן. נכללים שני קטעים מן התורה: פרשת התמיד וברכת כהנים. הקטע מן המשנה הוא "אלו דברים שאין להם שיעור". הקטע מן התלמוד הוא "אמר רבי זירא" ואחריו הקטע "תנא דבי אליהו כל השונה הלכות", ואחריהם הקטע "אמר רבי אלעזר אמר רבי חנינא תלמידי חכמים מרבים שלום בעולם" בחתימת מסכת ברכות והקטע לעולם יהא אדם. מהרי"ץ בפירושו לתכלאל מסביר כי הבחירה בקטע "אמר רבי זירא" כקטע מן התלמוד היא משום שבמסכת ברכות מובא שאין מתפללים אלא מתוך הלכה פסוקה (כלומר הלכה שאינה מצריכה עיון, בכדי שלא יהרהר בה בתפלתו) ואביי מזכיר את דברי רבי זירא אלו כדוגמא להלכה פסוקה, ובשל כך היא הובאה בתחילת התפילה. מהרי"ץ מציין גם כי היא עדיפה על ברייתא דרבי ישמעאל כי היא לקוחה מן התלמוד עצמו.

חלק מן הקטעים שהזכיר הרמב"ם הוזכרו לאחריו גם על ידי ראשונים אחרים. כך למשל אמירת ברכת כהנים הוזכרה על ידי ראשונים רבים ונהוגה כיום בכל נוסחי התפילה. המשנה "אלו דברים שאין להם שיעור" נזכרת על ידי מספר ראשונים ונאמרת אף היא בכל נוסחי התפילה כיום כמוה גם הקטע "לעולם יהא אדם". לעומת זאת קטעים אחרים שהזכיר הרמב"ם כדוגמת "אמר רבי זירא" נזכרים על ידי מספר מצומצם של ראשונים, למשל אצל ר' יעקב חזן מלונדרץ שסדרו מכליל את הקטעים שהזכיר הרמב"ם נוסף על קטעים אחרים ומקובלים כיום רק בתכלאל הבלדי ובנוסח איטליה.

הרמב"ם מקדים את פרשת התמיד לברכת כהנים, וכן נוקט ר' שלמה בן נתן הסג'למסי. מהרי"ץ בפירושו לתכלאל מסביר כי הרמב"ם העדיף להקדים את פרשת התמיד מפני שבסדר עבודת בית המקדש קודם הקריבו את התמיד ורק לאחריו ברכו את ברכת כהנים. לעומת זאת, בעל הטורים מביא בשם רב עמרם גאון שיש לומר את ברכת כהנים לפני פרשת התמיד. ר' אברהם בן נתן הירחי ור' דוד אבודרהם מנמקים שיטה זו בטענה שעדיף להזכיר את ברכתם של ישראל לפני התמידים. זאת כיום נהוג במרבית נוסחי התפילה להקדים את ברכת כהנים, אך בנוסח תימן בלדי ובנוסח איטליה מקדימים את פרשת התמיד, כשיטת הרמב"ם.

קישורים חיצוניים

* שולחן ערוך, אורח חיים, סימן מז
* הלכות ברכות התורה, מאת הרב אליעזר מלמד, באתר ישיבה:,
הערות שוליים





תומאס אדוארד בורק (באנגלית: Thomas Edward Burke; 15 בינואר 1875 - 14 בפברואר 1929) היה אתלט אמריקאי, האלוף האולימפי הראשון בעידן המודרני בריצה היוקרתית ביותר ל-100 מטר.

ביוגרפיה
בורק למד באוניברסיטת בוסטון בבית הספר למשפטים. ב-1895 הוא זכה באליפות ארצות הברית בריצת 400 מטר ובריצת 440 יארד. 

באולימפיאדת אתונה (1896) זכה בורק בשתי מדליות זהב, בריצת 100 מטר בתוצאה של 12.0 שניות, לפני פריץ הופמן מגרמניה (12.2 שניות) ופרנסיס ליין חברו לניבחרת והאיוש סוקולי מהונגריה שהגיעו ביחד (12.6 שניות), בשלב המוקדמות הוא קבע תוצאה של 11.8 שניות ובריצת 400 מטר בתוצאה של 54.2 שניות, לפני הרברט ג'יימיסון חברו לניבחרת (55.2 שניות) וצ'ארלס גמלין מבריטניה (55.6 שניות).  

לאחר המשחקים האולימפיים התמחה בורק בריצות למרחקים ארוכים. בין השאר הוא זכה ב-IC4A (Intercollegiate Association of Amateur Athletes of America) בריצות ל-440 יארד ול-880 יארד.

בשנת 1897 היה בורק אחד היוזמים של מרתון בוסטון השנתי, בהשראת ריצת המרתון מהאוליפיאדה.

לאחר שפרש עבד בורק כעורך דין, מאמן אתלטיקה ועיתונאי ספורט.



 



הארולד מריון אוסבורן (באנגלית: Harold Marion Osborn; 13 באפריל 1899 - 5 באפריל 1975) היה אתלט אמריקאי, אלוף אולימפי בעל שתי מדליות זהב באולימפיאדת פריז  (1924) ושיאן עולם. האתלט היחידי בהיסטוריה שזכה בקרב עשר ובענף נוסף, קפיצה לגובה במשחקים האולימפיים.

ביוגרפיה
אוסבורן נולד בבאטלר, אילינוי. הוא סיים את למודיו באוניברסיטת אילינוי. 

בתחרות שנערכה באורבנה, אילינוי במאי 1924 קבע אוסבורן שיא עולם חדש בקפיצה לגובה בתוצאה של 2.04 מטר.

אלוף אולימפי
באולימפיאדת פריז (1924) זכה אוסבורן בשתי מדליות זהב, בקפיצה לגובה בשיא אולימפי חדש של 1.98 מטר ובקרב עשר בשיא עולם חדש בתוצאה של 7710.775 נקודות (6.476 נק', בשיטת הניקוד משנת 1985).

התוצאות שקבע בקרב עשר היו:
*ריצת 100 מטר: 11.2 שניות.
*קפיצה למרחק: 6.92 מטר.
*הדיפת כדור ברזל: 11.435 מטר.
*קפיצה לגובה: 1.97 מטר.
*ריצת 400 מטר: 53.2 מטר.
*ריצת 110 מטר משוכות: 16.0 שניות.
*זריקת דיסקוס: 34.510 מטר.
*קפיצה במוט: 3.50 מטר.
*הטלת כידון: 46.690 מטר.
*ריצת 1500 מטר: 4:50.0 דקות.

באולימפיאדת אמסטרדם (1928) השתתף אוסבורן בקפיצה לגובה וסיים במקום החמישי בתוצאה של 1.91 מטר. המנצח היה בן ארצו בוב קינג שקפץ 1.94 מטר.

בשנת 1936 בגיל 37 קבע אוסבורן שיא עולמי בקפיצה לגובה מהמקום 1.67 מטר.

אוסבורן נודע כאוסטאופאת. 

קישורים חיצוניים
*





דיה, או "דיה אמיתית" (שם מדעי: Milvus), הינה סוג עוף דורס במשפחת הנציים בעל גודל בינוני-קטן, הכולל את המינים:
* דיה שחורת אוזן Milvus lineatus
* דיה מצויה (דיה שחורה) Milvus migrans
* דיה אדומה Milvus milvus
שני המינים האחרונים חולפים וחורפים בישראל.

המינים הבאים הינם תתי-מין, שלעתים מוכרים כמינים בפני עצמם בשל ייחודם בתוך המין:
*דית קייפ ורדה Milvus fasciicauda (תת-מין של דיה אדומה) - אנדמית לאיי קייפ ורדה, עומדת על סף הכחדה.
*דיה צהובת מקור Milvus parasitus (תת-מין של דיה שחורה) - כשמה כן היא.

הדיות האמיתיות הן אחד הסוגים המוצלחים והנפוצים ביותר בין דורסי "העולם הישן". ידוע כי הסוג עתיק ביותר, ומשערים כי האב הקדמון של הנציים, היה בעל מראה והתנהגות דומה לשל הדיות.

תזונת הדיות משתנה בהתאם למזון הנמצא באזור. הן ידועות כאוכלות פגרים וימצאו תדיר בקרבת מזבלות. התזונה מורכבת אף מחרקים, יונקים קטנים, צפרדעים, עופות קטנים ודגים. לעתים קרובות יתעופפו בלהקות של מספרים רבים, בעת נדידה או בעת חיפוש אחר מזון.






חאבייר סוטומאיור (בספרדית: Javier Sotomayor; נולד ב-13 באוקטובר 1967) הוא אתלט קובני לשעבר.  הוא אלוף אולימפי ושיאן העולם הנוכחי בקפיצה לגובה (2.45 מטר).

סוטומאיור החל את הקריירה הבינלאומית שלו באליפות העולם באולמות ב-1989. באולימפיאדת ברצלונה (1992) זכה במדליית זהב. שנה לאחר מכן שבר את שיא העולם בקפיצה לגובה והעמיד אותו על 2.45 מטר. באליפות העולם ב-1997 השווה הישג זה. לפני אולימפיאדת סידני (2000) הושעה סוטומאיור לאחר שבדיקות סמים מצאו שהשתמש בקוקאין. בהמשך בוטלה ההשעיה והוא זכה במדליית הכסף. 

 


 
הגייה צנענית, לצד כ-4-5 מסורות לשון נוספות, היא הגייה ממשפחת  ההגייה התימנית שנהגה באזור צנעא שבתימן. השפה העברית בצנעא הייתה בשימוש בעיקר לצורכי פולחן ותפילה ולא הייתה מדוברת בדרך כלל לצורכי היום יום.

מאז עלייתם של יהודי תימן למדינת ישראל, מספר דוברי העברית בעלי ההגיה הצנענית ירד משמעותית. רבים מיהודי תימן כיום דוברים בהגייה הנפוצה במדינת ישראל, אך בכל זאת ניתן למצוא כמה וכמה יוצאי תימן ששימרו את ההגייה הצנענית והעבירוה לחלק מילדיהם.

אחד ההבדלים בין ההגייה התימנית שנהגה באזורים אחרים לבין ההגייה הצנענית הם באותיות ג'ימל וק'וף (גרונית) ששימשו בהגייה הצנענית ולא בהגיות התימניות האחרות.

שירים ופיוטים רבים מתימן מבוצעים בהגייה הצנענית, כמו למשל חלק משיריה התימנים של עפרה חזה.



נווה חריף הוא קיבוץ הממוקם בערבה והשייך למועצה אזורית חבל אילות.  

הקיבוץ הוקם בשנת 1983 על ידי עירוניים שרצו להקים קיבוץ שישלב בין האידאולוגיה הקיבוצית לבין חיים יומיומיים מודרניים.

שמו של הקיבוץ בתחילה היה "אבידע" על שם המקום בו הוקם אך לאחר מכן שונה השם ל"נווה חריף", על שמו של חבר הכנסת משה (מוסה) חריף, שנהרג בתאונת דרכים בשנת 1982.

קישורים חיצוניים

*
*חנן רובנס, חיים ונותנים לחיות,, עמ' 12

 




אילות הוא קיבוץ בערבה השוכן כ-3 ק"מ מצפון לאילת ומשתייך למועצה אזורית חבל אילות. הקיבוץ נקרא על שם העיר המקראית "אילות" שמיקומה המשוער היה באזור זה או ביישוב עציון גבר. 

הקיבוץ הוקם על ידי חברי קיבוצים שהגיעו לאזור ב-1955 לשם בנייתה של אילת והקימו את הקיבוץ ב-1962.

בקיבוץ גם יש בית מלון הנקרא "מג'יק סאנרייז קלאב".

קישורים חיצוניים
* 
*




יהל הוא קיבוץ בערבה השייך למועצה אזורית חבל אילות.  

הקיבוץ הוקם בשנת 1977, ומקור השם הוא בפסוק בספר איוב (לא, כו: "אִם אֶרְאֶה אוֹר כִי יָהֵל...").
אוכלוסיית היישוב הינה רפורמית, ומקורה בגרעינים המייסדים, תלם וניר, ובקבוצות גרעיני עולים מארצות הברית, דרום אפריקה והולנד, שהתיישבו במקום מאוחר יותר. הקיבוץ מסמל את הפיכתה של התנועה הרפורמית לתנועה ציונית ולווה בסערות פוליטיות רבות בתנועה הרפורמית האמריקנית אשר יזמה בשיתוף התק"ם את הקמת הקיבוץ.

קישורים חיצוניים

*
*
* 



 
 
 
 
 
מיפוי דרכים טכנולוגי הוא תהליך תכנון המונחה על ידי הצרכים הצפויים של השווקים העתידיים. התהליך מסייע לחברות לזהות, לבחור ולפתח את האסטרטגיות הטכנולוגיות הנכונות על מנת לספק את הצרכים של השירותים שיידרשו בעתיד, ואת המוצרים שיהיה להם ביקוש. התוצר של תהליך זה הוא מפת דרכים טכנולוגית.

מיפוי דרכים טכנולוגי שונה מכלי תכנון וניתוח אחרים. בראש ובראשונה, מיפוי דרכים טכנולוגי מבסס את החידושים הטכנולוגיים על בדיקת הביקוש של השוק (Market Pull), ולא על בחינת הטכנולוגיות הקיימות (Technology Push). התוצר של מיפוי דרכים טכנולוגי הוא חזון של הכיוון שאליו החברה והתעשייה הולכים, ורשימה של טכנולוגיות שהחברה צריכה לפתח כדי להגיע לשם. בנוסף המיפוי מספק מסלול שבו החברה צריכה ללכת כדי להגשים את החזון.

בארגונים גדולים, ישנה חשיבות גדולה ביישום מפות דרכים החל מרמת הארגון ועד לרמת המוצר הבודד. מטרת מפות הדרכים היא ליצור תוכנית אב למוצר, המקשרת בין אסטרטגיית השיווק שלו ובין פיתוח ותכנון הטכנולוגיה ותכונות המוצר. מפות דרכים מהוות בסיס לתכנון מוצרים, לרבות בחירת טכנולוגיות, זיהוי צרכים, אבחון פערים, זיהוי נקודות חלשות ונקודות חזקות של המוצר, ובכלל משמשות כשפה משותפת חוצה מחלקות בארגון.

לקריאה נוספת



יעל דואני (נולדה ב-22 במרץ 1982) היא רקדנית, מנחה ושחקנית טלוויזיה ומחזות זמר ישראלית. 

יעל דואני נולדה בראשון לציון. בצעירותה הופיעה בלהקת הנוער של ראשון לציון. בשנת 2002 השתתפה בטלנובלה "לחיי האהבה" בערוץ 3 ב-HOT. בשנים האחרונות השתתפה בפסטיגל, גילמה את ג'יין במחזמר "טרזן וג'יין", אחרי שהצוות המקורי - יעל בר-זוהר ויהודה לוי, הוחלף. כיום (2006), משתתפת בתוכניות ילדים בערוץ הופ, מופיעה במחזמר "מי שחלם" המבוסס על קורות חייו של יצחק רבין, ובמחזמר "הלהקה", שמבוסס על הסרט "הלהקה",והיא השתתפה בתוכנית 23FM שבחינוכית 23 לצד ניר גרינברג, עדינה חיימיס, גלי גולדשמיט ולבנת טיראן.

דואני היא אחותה הגדולה של הזמרת רוני דואני, הידועה בשם "רוני סופרסטאר".
 
ב-2009 נישאה דואני לבן זוגה עומרי קליין, אחיו של השחקן יפתח קליין. באפריל 2011 נולד לזוג בן בכור.

קישורים חיצוניים
* 
*
*


תרבות ארגונית הוא מונח כולל המגדיר את הערכים, החשיבות, התמורה, האמונה, הנורמות והמנהגים הקיימים בארגונים. התרבות הארגונית כוללת הן את הרובד הגלוי של ערכי הארגון, חפצים המייצגים את הערכים והתפיסות של הארגון, דברים חיצוניים ומוחשיים כגון לבוש, שפה, סמלים ומיתוסים. אלו הם הדברים הראשונים בהם נתקלים אנשים חדשים המגיעים לארגון, וכך מבינים איך להתנהג בו. 

התרבות הארגונית מהווה מערכת ספציפית של הנחות יסוד ואמונות יסוד שפועלות באופן בלתי מודע ונלקחות כמובנות מאליהן המהווה התשתית הערכית שעליה נשען הארגון. היא זו שקובעת את הציפיות של חברי הארגון ואת דפוסי ההתנהגות הנאותים במצבים שונים והיא זו שמעניקה משמעות לאירועים ארגוניים. התרבות הארגונית מכוונת את היעדים של הארגון, משפיעה על בחירת כיווני פעולה ומנחה את חברי הארגון בקבלת החלטות. על בסיסה מקבלים החברים בארגון זהות ארגונית – תחושה של הזדהות ומחויבות לאמונות ולערכים המשותפים.
הבנה של התרבות הארגונית מאפשרת לחברי הארגון להשיג את מטרותיהם ביעילות רבה יותר, וגם מאפשרת לאלו שאינם נמנים עליו, את הבנת הארגון בצורה טובה יותר.
בעוד שאת מבנה הארגון ניתן לתאר ולשרטט במדויק, הרי שתרבות הארגון נחשבת למוחשית פחות ולבלתי ניתנת לאמידה ברורה. 

הגדרות חלופיות ומקבילות

* מערכת הערכים או הפילוסופיה של הארגון, שמתוכה צומחים המבנה והתהליכים והופכים לתפעוליים. (עפ"י Argyris 99) .
*מערך ערכי מפתח, אמונות מנחות ותובנות שחברי הארגון חולקים. מייצגת את החלק הבלתי כתוב, הרגשי של הארגון. מעבירה לחברים חדשים בארגון את הדרך הנכונה לחשוב ולהתנהג. מספקת לחברים תחושה של הזדהות ומייצרת מחויבות לאמונות ולערכם. (עפ"י Daft 04).
*מכלול של אמונות וציפיות משותפות של  חברי הארגון,  אמונות וציפיות אלו יוצרות  נורמות, אשר במידה רבה קובעות את ההתנהגות בארגון של יחידים וקבוצות. (עפ"י 81 Schwartz & Davis).
*אוסף של הנחות היסוד, שהומצאו,  התגלו או פותחו על ידי קבוצה כדי ללמוד כיצד להתמודד עם בעיות של הסתגלות חיצונית, אינטגרציה פנימית , המתפקד מספיק זמן כדי לאשר את הכדאיות שלו,  אשר מועבר אל החברים החדשים  בארגון  כצורת חשיבה הנכונה היחידה. (עפ"י Schein 93)

מקור הצורך בתרבות ארגונית

כאשר חברי הארגון הם הנכס המרכזי של החברה הנמצאים בליבה של המודל העסקי שלו נושא התרבות הארגונית מקבלת חשיבות מרכזית. הנהלות מחפשות כל העת דרכים חדשות לשלוט בקונפליקטים, להפחית את הסיכון של התנגדות עובדים לפעולות ההנהלה לעורר ולתעל את המרץ ואת היצירתיות העובדים ולהטמיע דפוסי פעולה רצויים.
מטרת תרבות ארגונית הינה מחד ליצור בסיס ערכי ונורמטיבי משותף לעובדים והנהלה המגבש אותם ומשרה לשיתוף פעולה ומאידך לספק מנגנון שליטה מתוחכם המשמש את הנהלת הארגון. תרבות ארגונית מספקת מעין "מרשם" עבור חברי הארגון להתמודדות עם מצבים מורכבים בתנאי אי ודאות או טעוני קונפליקט פוטנציאלי בין דרישות מקום העבודה לדרישות חיצוניות, העובד בעצמו מאמץ דרך חשיבה או, במילים אחרות, כלי "תרגום" של סוגיות, רעיונות ומסרים למתכוני פעילות יומיומית המיישרים קו עם אינטרס ארגוני.  

שליטה מבוססת תרבות עדיפה על שליטה היררכית הכרוכה בעלויות גבוהות וגורמת ליצירת התנגדות בקרב העובדים), על שליטה טכנית שהיא מורכבת מדי לביצוע למנהלים, גורמת ליצירת התנגדות בקרב עובדים, ולא ישימה בסביבות עבודה רבות), וכן על שליטה בירוקרטית המגבילה גמישות ניהולית, ויוצרת תשתית להשפעת העובדים על הארגון.

בעזרת התרבות הארגונית, הנהלה מבקשת להנחיל דרכי חשיבה והתנהגות מסוימים לעובדיה. 
על פי עציוני, מתקיים ניסיון להפיק את המאמצים הנדרשים מן העובדים ולכוונם באמצעות שליטה בתשתית החוויות, המחשבות והתחושות המדריכה את פעולותיהם. שליטה נורמטיבית נשענת על גישת יחסי האנוש (מאיו).
שליטה תרבותית או נורמטיבית מאפשרת למנהלים להפעיל שליטה על ידי "תכנות" מראש של עובדים לקבלת החלטות ארגוניות (מהנדסים תרבות, קונדה). 
עובדים אידאליים הם אלה שהפנימו את המטרות והערכים (התרבות) של הארגון במערכת הקוגניטיבית והרגשית שלהם, ואינם מצריכים עוד שליטה חיצונית מחמירה ונוקשה.

אמצעי העברת תרבות

*מיתוסים- אלו הם תאוריות מילוליות משותפות, שאין חולקים עליהן. על בסיסם נוצרים ומוצדקים המבנה והאסטרטגיות  לפעילות הארגון. לרוב מעורבים במיתוסים גיבורים במטרה להראות שהצלחה היא אפשרית ואנושית, עד כמה הארגון מיוחד, ועד כמה חזון והתמדה מוערכים ומתוגמלים בארגון.
*סמלים- חפצים שונים המרמזים על משמעויות ספציפיות לפרטים ומשפיעים על הדרך בה האנשים תופסים את הארגון. השימוש בסמלים נועד בדרך כלל להעביר מסרים ואמונות הנהוגים בארגון אותם מעוניינים להדגיש ולהשריש בקרב העובדים. לדוגמה: תמונות של מייסד/מנכ"ל, חפצי אמנות, דגלים, עציצים, עתים, ספלים נושאי לוגו.
*שפה- בארגונים נוצרת שפה כתובה ומדוברת האופיינית להם. שפה זו כוללת ראשי תיבות, כינויים, סלנג, תיאורי תפקידים, פתגמים ועוד. לארגונים רבים ז'רגון כאמצעי בעזרתו ניתן לחזק קבוצות פנים. מטפורות כאמצעי בעזרתו ניתן לבצע מניפולציות על רגשות. אנשים מחוץ לארגון אינם מבינים אותה, והיא משקפת את ההיבטים הייחודיים לארגון. לדוגמה: סלנג מקצועי מחלקתי, פיטורים – "אופטימיזציית כוח אדם"  .
*מנהגים וטקסים- טקסים מערך יחסית מפורט, דרמטי ומתוכנן של פעילויות אשר משלבות צורות שונות של ביטויי תרבות ויש להן לרוב תוצאות יישומיות ומשמעותיות.
**טקסי מעבר ('צעירות')- מסייע למעבר של הפרט מהיותו חיצוני לארגון לחבר בארגון.  From an “Outsider" to an “Insider”  לדוגמה: טקסי מעבר ביחידות צבאיות.  
**טקסי אינטגרציה ('ותיקות')- מעודדים ומפתחים את צמיחתן של תחושות משותפות, מטרתם לכרוך את חברי הארגון יחדיו. שומרים על מחויבותם של חברים לעתיד הארגון. מאפשרים לחברי הארגון שאינם באים במגע יומיומי זה עם זה להיפגש ולהחליף אינפורמציה חשובה. לדוגמה: ימי כיף מחלקתיים, מסיבות בחגים, פיקניקים של החברה וכו'.

מאפייני תרבות ארגונית

מחקריו של ג'ון קוטר
מחקרים אלו נועדו לאמוד את התרבות הארגונית. כך לדוגמה, ממחקרם של ג'ון קוטר וג'יימס הסקט (ובספרם "Corporate Culture and Performance") עולה כי תרבות ארגונית חזקה מבטיחה אפקטיביות גבוהה והצלחה עיסקית בתנאי שהיא מעודדת הסתגלות לסביבה החיצונית. 

קיימים מספר מאפיינים על פיהם נמדדת התרבות הארגונית:
* גישתו של הארגון לחדשנות.
* גישתו של הארגון ללקיחת סיכונים.
* שיתוף הפעולה בין מנהלים בדרגי ביניים לבכירים ובין עמיתים לעבודה.
* מידת הסמכות והעצמאות בקבלת החלטות.
* גישתו של הארגון לביצועי הארגון.
* גישתו של הארגון לתגמולים, כגון קידום על בסיס ביצועים.

מחקרם של אוריילי, צטמן וקלדוול

מחקר זה, משנת 1991, ניתח את התכונות של הארגון, בנושא התאמת הציפיות של העובדים בארגון. העובדים בארגון דירגו מה הם חושבים צריך להיות בארגון. התקבלה רשימת תכונות שצומצמה ונותחה, נבדקו שינויי תפיסה של אנשים שעובדים והתקבלו רשימת מדדים מרכזיים לתרבות ארגונית:

* חדשנות - עד כמה הארגון מעודד אנשים לחדשנות/יזמות ולוקח סיכונים.
* יציבות - עד כמה קיימת דרך מסודרת לעשות דברים בארגון.
* מכוונות לאנשים.
* מכוונות לתוצאות - עד כמה התוצאה חשובה ולא הדרך. איך נמדדת הצלחה.
* שימת לב לפרטים - עד כמה מדקדקים בעשייה ויורדים לפרטים.
* עבודת צוות - חשיבותה בארגון.
* אגרסיביות - מידת התחרותיות וחשיבות ההצלחה והאסרטיביות בארגון.

מרכיבי התרבות הארגונית ע"פ סמואל

התרבות הארגונית, בדומה לתרבויות אחרות,  בנויה מרובד גלוי ורובד סמוי. 

מישור התרבות הסמוי

המישור הסמוי כולל את התשתית הנורמטיבית שעליה בנויים המרכיבים הגלויים. למישור הסמוי 3 מרכיבים:
#הנחות יסוד: אמיתות מובנות מאליו, שהאנשים אינם נותנים עליהן את הדעת, והן מדריכות את האנשים כיצד לפרש אירועים, כיצד לנהוג במצבים מסוימים וכיצד להרגיש בתגובה להתנסויות שונות.
#ערכים חברתיים: מגדירים את המצב הרצוי ומשמשים אמות -מידה מוסריים ואידאולוגיים שבאמצעותם יכולים חברי הארגון לשפוט  -  לטוב או לרע  -  מעשים ומחדלים של עצמם ושל זולתם, להעריך תוצאות ולפתח ציפיות. כאשר הארגון אינו מתאפיין בערכים ברורים ומנוסחים היטב  -  מגדירים אותו כ"ארגון אנמי"  שמאפייניו הם היעדר אנרגיה, אי עקביות, היעדר מוסר ואי רצון להשקיע בארגון.
#נורמות התנהגות: בכל ארגון מקובלים כללי התנהגות במצבים מוגדרים, אשר נגזרים מהנחות היסוד ומהערכים החברתיים .נורמות אלה מנוסחות בצורה מפורשת ומחייבת ומגדירות כללי נימוסין,  מתי ואיך ראוי לנהוג וממה יש להימנע. נורמות אלה מהוות אמצעים לפיקוח חברתי ומלוות בשכר ועונש כתגובה לציות או סטייה. הנורמות אינן מוגדרות בהכרח  באופן רשמי

מישור התרבות הגלוי

מישור זה כולל את הביטויים הגלויים לכל במתכונת של טקסים ופולחנים, ביטויי לשון, אופני לבוש וכדומה. למישור הגלוי 3 מרכיבים:
#יצירות התרבות: תגליות מדעיות, פיתוחים טכנולוגיים, יצירות תיאטרון קולנוע ועוד, הם פירות של מאמץ משותף המתבצע בתוך ארגונים. התרבות הארגונית היא זו שמעודדת או מרתיעה את החברי הארגון, ומשפיעה על כמות ואופי היצירות.
#שפה וסמלים: ביטויי לשון ייחודיים, קיצורי לשון ייחודיים, תוארי תפקידים, מונחים טכניים ומקצועיים, מילות קוד, סיסמאות, פתגמים ואמרות כנף, דגלונים, איורים, לוגו הארגון וכיוצא באלה.
#דפוסי התנהגות: בכל ארגון מתפתחים דפוסי התנהגות המאפיינים את החברים, והם הופכים להיות לסימני היכר ייחודים של הארגון ובסיס לציפיות הדדיות בין המשתתפים. סגנון דיבור ולבוש, הרגלי עבודה, יחסים בין עמיתים ובין ממונים לכפיפים. לדוגמה, קל להבחין בהבדל בהתנהגות נותני שירות כלפי לקוחות בארגונים עסקיים לעומת ארגונים ציבוריים. הבדלים ניכרים גם בתהליכים פנים ארגוניים כגון תכנון, דפוסי קבלת החלטות ותקשורת. לדוגמה, בארגונים בהם מוסכמת זכותם של המשתתפים להיות מעורבים ושותפים (כמו אגודות התנדבותיות), ישנה מידה רבה של היוועצות הדדית וחילופי מידע.

כיצד תרבות ארגונית מוטמעת? או : כיצד "אלמנט תרבותי" מוטמע?

זהו למעשה תהליך למידה של הארגון, אך שאינו חייב להיות מפורש: כאשר מוצע פתרון כלשהו לבעיה שהקבוצה/ארגון ניצב בפניו, 
ורק כאשר חברי הקבוצה אוחזים בתפיסה כי הפתרון עובד, אז אותו אלמנט תרבותי יאומץ, ורק במידה ופתרון זה ימשיך להביא לתוצאות לאורך זמן, הוא יילקח כמובן מאליו, ויילמד על ידי חברי ארגון חדשים. הלכה למעשה ברמה הפרקטית מדובר על כך שתהליך למידה מסוג זה מונע על ידי ההנהלה,  או מייסדי- בעלי הארגון/חברה. 
למנהלים בחברה ולמניעי התהליך ישנם מספר דרכים להנחיל את אלמנט תרבותי, כאשר טכניקות הלמידה יכולות להיות מועברים  בצורת מסרים מפורשים מאד עד למסרים שאינם מפורשים (מרומזים), כביכול לא מודעים, (ישנם מצבים בהם אפילו המנהל אינו מודע ששלח אותם). 
לעתים המסרים יכולים להיות גם דו משמעיים. 
המנגנונים המופיעים להלן נעים מהמפורש, לכוון הפחות מפורש:
#הצהרות רשמיות של הארגון, אמנה,  חומרים לצורך מיון וגיוס עובדים, ולצורך תהליך החיברות של העובדים בארגון. 
#עיצוב פיזי  של החללים בארגון : משרדים, המבנה בו יושב הארגון, וחזית המבנה באופן ספיצפי.
#נתינת דוגמה אישית באופן מכוון ומודע, לימוד אימון והדרכה על ידי הדמויות בעלות הסמכות והניהול בארגון. 
#מערכת סטטוסים ותגמולים מוצהרים, ותהליכי קידום ידועים עם קריטריונים לקידום ידועים  ושקופים לשאר העובדים בחברה.
#סיפורי הווי של הארגון, אגדות (legends ) על הארגון ועל תהליך ייסודו, מיתוסים ידועים בארגון שמסופרים שוב ושוב במרוצת חיי הארגון, אלגוריות לגבי אנשים בארגון ואירועים שקרו.
#הדגש  על מה שהמובילים בארגון נותנים לו את תשומת- הלב, מודדים, ומבקרים/ מפקחים. 
#התגובות של המובילים לתקריות קריטיות בארגון ומשברים ארגוניים ( למשל כאשר ההישרדות הארגונית בשעה קשה נבחנת, כאשר הנורמות אינן ברורות או מאותגרות, או כאשר אין ציות של הכפופים, שעת משבר עם מאורע מאיים וכדומה).

סוגי תרבויות ארגוניות שונות

ישנם ארבע סוגי תרבויות ארגוניות דומנינטיות:
היררכית (Hierarchy), מכירתית (Market ) , שבטית (Clan) ו"מכוונת המטרה"  (Adhocracy).
*התרבות ההיררכית- מאופיינת על ידי עיצוב הארגון כמובנה מאד (רב שכבתי) ובעל מדד פורמליסטקה גבוה. ההתכוונות של הארגון היא עבור יציבות לאורך זמן, יכולת חיזוי לעתיד, ויעילות. הארגון הוא בעל חוקים ברורים ורשמיים, ומדיניות מוצהרת, כאשר ערכיו המרכזיים הם יעילות לאורך זמן ,וייצור אמין, מהיר , המתנהל בצורה חלקה.  
*התרבות המכירתית- תרבות זו מתמקדת על יחסי הגומלין/חליפין עם ישויות חיצוניות לארגון : ספקים, לקוחות, קבלנים, איגודים, רגולטורים וכך הלאה. הערכים המרכזיים הם תחרותיות ופרודקטיביות. אלא מושגים על ידי מתן דגש חזק  להצבת האנשים המתאימים בעמדות הנכונות, ורמת שליטה ארגונית גבוהה. ההנחה המרכזית בארגון מסוג זה היא כי הסביבה החיצונית אליו היא עוינת ולא נייטרלית, ועל כן מוטל על הארגון עצמו לשפר את עמדתו התחרותית כל הזמן. 
*התרבות ה"שבטית"- מאופיינת על ידי עבודת צוות, מעורבות העובד ומחויבות של התאגיד/הארגון כלפי העובד. ההנחות המרכזיות בתרבות זו הן כי הארגון יהיה מנוהל הכי טוב על ידי עבודה צוותית ופיתוח והשקעה בעובד,  הלקוחות נחשבים כשותפים, הארגון הוא מיועד לקיים סביבת עבודה הומנית, התרבות הארגונית מוחזקת על ידי ערכים של נאמנות ומסורת, הארגון מדגיש את היתרון בטווח הארוך של פיתוח העובד, ולכידות בין העובדים ומורל גבוה. 
*התרבות " מכוונת המטרה"- המטרה העיקרית של תרבות מסוג זה היא לטפח יכולת התאמה , גמישות ויצרתיות כאשר ישנם תנאים של חוסר וודאות. האתגר החשוב של ארגונים מסוג זה הוא  לייצר מוצרים חדשניים ושירותים ולהתאים עצמם להזדמנויות חדשות במהירות. מושם בה דגש חזק על אינדיבידואליות , לקיחת סיכון, וצפי לעתיד, כאשר כמעט כל עובד  נעשה מעורב בייצור עם הלקוחות , במחקר ובפיתוח.

תרבות ארגונית חזקה וחלשה

*תרבות ארגונית חזקה 
קיימת בארגונים שבהם קיימת זיקה חזקה בין ערכי הליבה לבין התרבות. 
אנשים שמאמינים בערכי הליבה מרגישים שייכות לארגון)שלוחת אוניברסיטה דרבי בישראל "תרבות ארגונית)
ניתן לראות זאת באופן  מובהק בארגונים כמו צבא, ארגונים דתיים, כתות וחברות יפניות הן דוגמאות לארגונים שיש להם תרבות חזקה אלו הם ארגונים שבהם קיימת הסכמה חזקה לגבי ערכי היסוד, כמעצבי התנהגות, מחויבות  ושייכות ארגונית. תוצאה ספציפית של תרבות חזקה תהיה ברמת תחלופה נמוכה של עובדים.
*תרבות ארגונית חלשה
הינה מקום בו קיימת הסכמה חלקית לערכי המוסד אשר מעצבים התנהגות ומחויבות. דוגמה לכך ניתן לראות במשרדי ממשלה שם רואים מעין חוסר אונים של העובדים ותסכול, מאחר שקיים  במשרדים אילו מסר גלוי וסמוי יחד  כלפי העובדים שלא  ל"הגדיל ראש" וישנו חוסר אמון של העובדים בעצמם ובארגון.

דוגמאות לתרבויות ארגוניות בחברה ישראלית
דוגמה קלאסית לתרבות ארגונית ישראלית הוא הצבא, ערכים הצבאיים כמו אחווה, משפחתיות, סולידאריות, הליכה משותפת למען מטרה משותפת, 'אחד למען כולם, כולם למען אחד' הם כור ההיתוך של ההוויה בארגון הישראלי. 
מצד שני ישנם בארץ ארגונים עם תרבות אינדיבידואליסטית, כגון חברות  ההייטק.  אלו הם תרבויות ארגוניות אשר דומות לתרבות האמריקאית  אשר בתרבויות מסוג זה אחד הערכים החשובים הינו "להרוויח  כסף" והתקדמות אישית.

ראו גם
* חקר ביצועים
* מודל שלושת המעגלים
* מודל הפירמידה של שיין

לקריאה נוספת
*גדעון קונדה, מהנדסים תרבות, הוצאת חרגול, 2000.

*ארגונים  -  מאפיינים, מבנים ותהליכים, סמואל י' (1990), הוצאת ספרים של אוניברסיטת חיפה.
*תרבות ארגונית , אביעד רז,  הוצאת האוניברסיטה הפתוחה  2004
*TRANSFORMATIONAL LEADERSHIP AND ORGANIZATIONAL CULTURE,    BERNARD M. BASS &  BRUCE J. AVOLIO 1993	Organizational Culture Types as Predictors of Corporate Social Responsibility, Ülle Übius, Ruth Alas 2009*
*	The role of the  founders in creating ORGANIZATIONAL CULTURE, Edgar H.schien page 278
*	Readings in Managerial Psychology  Harold J. Leavitt Louis R. Pondy  David M. Boje 1989
*	Chris Argyris. 1999. On organizational learning. pp. 4-8
*	Richard L. Daft. Organization Theory and Design. Chapter 10
*	Henry Minzberg.The Nature of Managerial Work. pp 45-48
*	Edgar Schein. 1993. Organizational Culture and Leadership. pp. 373-374
*	In Classics of Organization Theory. Jay Shafritz and J. Steven Ott, eds. 2001. Fort Worth: Harcourt College Publishers.




הנרי פיול (Henri Fayol;
1841 - 1925) הוא מהנדס מכרות ותאורטיקן נאו-קלסי צרפתי אשר ניסח בתחילת המאה ה-20 את תורתו הכוללת חמישה יסודות וארבע עשר עקרונות לניהול אפקטיבי, שהם על פי תפיסתו עקרונות אוניברסליים התקפים לכל הארגונים.

להלן היסודות :

# תכנון.
# ארגון.
# פיקוד.
# תיאום.
# בקרה.

להלן העקרונות:
# חלוקת עבודה - הגדרת תפקידים וחלוקת עבודה על מנת להתמקצע ולא לזלוג לתפקידים אחרים. 
# סמכות ואחריות - הזכות של הממונה לחלק הוראות ולדרוש ציות.
# משמעת - ציות הנובע מכבוד הדדי בין ההנהלה לעובדים.
# אחידות פיקוד  - העובד יכול לקבל הוראות רק ממנהל אחד.
# אחידות הניהול - יש מנהל אחד עם תוכנית אחת לכל קבוצת פעילויות.
# תגמול - תשלום כספי הוא בסיס למוטיבצית העובד, וצריך להיות מקושר לרמת הביצוע.
# ריכוזיות - יש להתאים את רמת הריכוז לארגון.
# סולם היררכי - שרשרת הפיקוד מהדרגה הגבוהה לנמוכה המהווה קו תקשורת אנכית.
# הגינות - תחושת הוגנות ועשיית צדק בקרב העובדים.
# יציבות וקביעות - ביטחון תעסוקתי.
# יוזמה - טיפוח היכולת ליטול יוזמה בכל הדרגים.
# העדפת אינטרס הכלל על אינטרס הפרט.
# טיפוח רוח צוות.
# יחסיות - יחסיות עקרונות הניהול והתאמתם למצב.




תאוריית התלות (Contingency theory), היא תאוריה ניהולית השייכת למדעי הארגון (Organizational Sciences). התאוריה גורסת כי אפקטיביות ארגונית נובעת מתוך התאמת מאפייני הארגון, כגון מבנה, לתלויות עימן מתמודד הארגון. התלויות מתבטאות במאפיינים כגון סביבת הארגון, גודלו והאסטרטגיה בה הוא נוקט. על פי התאוריה, ארגונים שואפים להתאים את מאפייניהם באופן רציף בהתאם לתלויות המשתנות, זאת על מנת לשמור על ביצועים גבוהים הנובעים מן ההתאמה לתלויות. מידת התאמה זו משפיעה על ביצועי הארגון ועל השתנותו, ובסופו של דבר יוצרת זיקה בין מאפייני הארגון לתלויות עימן הוא מתמודד.

התלות ביציבות הסביבה הארגונית בהיבטי טכנולוגיה ושוק משפיעה על מבנה הארגון (מכני או אורגני). המבנה המכני (מבנה היררכי) מתאים לארגון הפועל בסביבה יציבה, שכן בסביבה זו המידע נובע מתוך תהליכי התפעול השוטפים. במבנה המכני מצטבר המידע ומרוכז כלפי מעלה ומאפשר למנהלים בשכבות הניהול הגבוהות את קבלת ההחלטות היעילה ביותר. לעומתו, המבנה האורגני (מבנה משתתף) מתאים לסביבה ארגונית לא יציבה בה נדרשת חדשנות. הידע הנדרש לצורך התחדשות ארגונית פזור ברמות הארגון הנמוכות, ושיתופו באמצעות נקיטת מבנה ארגוני אורגני מעודדת חדשנות. ארגון בעל מבנה מכני, יתקשה להתחדש ולתת מענה לסביבה משתנה, ויהפוך ללא אפקטיבי.

התלות בגודל הארגון, כלומר מספר המועסקים בו, משפיעה על התאמת תהליך קבלת ההחלטות בארגון: בירוקרטית או פשוטה. לארגון גדול, בו תהליכים רבים החוזרים על עצמם, מתאימה קבלת החלטות בירוקרטית ומבוזרת המבוססת על חוקים, נהלים ותקנות ארגוניים. באופן זה תהליך קבלת ההחלטות הופך להיות זול ויעיל. לעומת זאת, תהליך קבלת ההחלטות ריכוז שאינו מבוסס נהלים, מתאים לארגון קטן, בו יכולה ההנהלה לקבל כמעט את כל ההחלטות באופן אישי ויעיל. הנהלת ארגון גדול שתבחר במבנה פשוט, ואשר תנקוט בתהליך קבלת החלטות ריכוזי תהפוך תוך זמן קצר לצוואר בקבוק ארגוני ותהפוך את הארגון ללא אפקטיבי.

התלות באסטרטגיית הארגון, משפיעה על חלוקת הארגון למבנה פונקציונלי או חטיבתי. מבנה פונקציונלי ייתן מענה טוב לאסטרטגיה אחידה המתמקדת במוצר, או סל מוצרים, אחד. במקרה זה יגביר הארגון את יעילותו כתוצאה מהכוונת התמחות הפונקציות השונות כולן לאותו מוצר אסטרטגי. לעומת זאת, המבנה החטיבתי יתאים לאסטרטגיה מגוונת המתמקדת במגוון מוצרים. ארגון בעל אסטרטגיה מגוונת יפעל באופן יעיל במידה ויתארגן במבנה חטיבתי תוך יצירת תיאום בין מגוון הפעולות הנוגעות למוצרים השונים. ארגון בעל אסטרטגיה מגוונת אשר יתארגן במבנה פונקציונלי יהפוך את הנהלת הארגון לצוואר בקבוק בתהליך קבלת ההחלטות ויתקשה להתאים את עצמו לשווקים המשתנים, ובכך יהפוך ללא אפקטיבי.

בהקשר זה חשוב לציין את המבנה המטריצי, המהווה שלב ביניים בין מבנה פונקציונלי למבנה חטיבתי. בארגון בעל אסטרטגיה מגוונת מוצרים, מאפשר המבנה המטריצי אוטונומיות פחותה מן המבנה החטיבתי לישות הארגונית העוסקת במוצר, שכן מומחי המוצר השייכים לישות זו מדווחים גם למנהליהם הפונקציונליים מחוצה לה.

לסיכום, על פי תאוריית התלות, אין דרך ניהולית מיטבית אחת לניהול הארגון, ולפיכך צריך ארגון לנקוט באותה מדיניות אשר תיתן מענה לצרכים הנובעים מגודלו מתנאי שוק ומן האסטרטגיה בה הוא נוקט.

לקריאה נוספת
 *


 

Directory service (שירותי מדריך או שרותי ספרייה) הוא תוכנה המשמשת לאגירה, הפצה וחיפוש של מידע משותף ברשת מחשבים. סוגי המידע העיקריים המנוהלים על ידי התוכנה כוללים מספרי טלפון וכתובות דואר אלקטרוני של משתמשים, כתובות הרשת של מדפסות ומחשבים, סיסמאות של משתמשי מחשב, הרשאות, קונפיגורציות של יישומים מבוזרים ומפתחות ציבוריים.

Directory service הוא למעשה מסד נתונים שרשומה בו יכולה להתייחס לאובייקט כלשהו כגון אדם, מקום, שירות, או מחשב. כדי לסייע בארגון המידע, רוב שירותי הספרייה אוגרים את המידע בצורת עץ היררכי.

בתחום הנדסת התוכנה, ספריה (Directory) מאד דומה בהגדרתה למילון (Dictionary) היא מאפשרת חיפוש שם (Name) ומידע אודות אותו שם. כמו שלמילה במילון יכולות להיות כמה הגדרות מילוניות, ב-Directory, ניתן לשייך נתונים שונים ורבים לאותה מילה.

בנוסף, כמו שמילה יכולה להיות חלק ממשפט ולהשפיע על משמעות המשפט, שם ב-Directory יכול להכיל סוגי מידע שונים ואם נשתמש בתיאור הבסיסי הזה כדי להסביר מה היא Directory, נוכל לומר ש"שירות ספריה" (Directory Service) היא בעצם תוכנה אשר מאכסנת, מארגנת ומאפשרת גישה למידע אשר אגור בתוך ספריה (Directory).

ספריות יכולות להיות מאד קטנות ולהכיל רק כמות קטנה מאד של נתונים והגדרות נתונים, או גדולות מאד ולהכיל כמות אין סופית של צמתי נתונים (Data Node) והגדרות נתונים (Data Type). לדוגמה, במאגר של מספרי טלפון, צמתי הנתונים יהיו שמות האנשים בעוד שסוג הנתונים יהיה מספרי הטלפון. דוגמה נוספת הינה מערכת ה-DNS, בה צמתי הנתונים הינם שמות דומיין (Domain) או כתובות אינטרנט.

בספריה אשר תשמש את מערכת ההפעלה של המחשב שלכם, צמתי הנתונים ייצגו משאבים אשר מנוהלים על ידי מערכת ההפעלה, כולל שמות משתמשים, שמות מחשבים, מדפסות ומשאבים משותפים אחרים. מאז המצאת האינטרנט, נעשה שימוש בסוגי ספריות שונות אולם אנחנו נתבסס על אלו אשר התבססו על פרוטוקול ה-X.500.

שירות הספרייה הפשוט ביותר נקרא שירות שמות (Naming Service) ומטרתו היא למפות שמות של משאבי רשת לכתובות הרשת שלהם. בשימוש בסוג זה של ספריה, המשתמש לא צריך לזכור את כתובת הרשת המלאה של כל משאב ומשאב ויכול להשתמש בשם קצר כדי לאתר את המשאב.

אנו מתייחסים לכל משאב ברשת כאובייקט (Object) בספריה. מידע אודות אותו משאב ספציפי נשמר בצורה של מאפיינים (Attributes) של אותו אובייקט. ניתן להגביל את הגישה למידע של אובייקטים על ידי מתן הרשאות (Permissions) לאותו אובייקט.

ספריות מתוחכמות יותר עוצבו כדי שיכילו נתונים נוספים מעבר לאובייקטים כדוגמת שירותים (Services), התקנים (Devices), הגדרת תפקיד (Entitlements), הגדרות (Preferences), תוכן (Content) ועוד. את השימוש בספריות מעין אלו ניתן למצוא במערכות אשר מטפלות בתחום ניהול הזהויות (Identity Management).

שירות ספריות מגדיר את ה-namespace של הרשת, Namespace הוא מעין מיכל וירטואלי אשר מחזיק אובייקט/ים ושומר מידע אודות יחסי הגומלין ביניהם.

תהליך העיצוב של ספרייה (Directory) מתבסס, בדרך כלל, על סדרה של חוקים אשר קובעים כיצד משאבי רשת יקבלו שם וכיצד יזהו אותם. אחד החוקים הבסיסיים ביותר קובע שכל השמות חייבים להיות ייחודיים וחד משמעיים. בפרוטוקולי ה-X.500 וה-LDAP, השם של האובייקט נקרא  Distinguished Name או DN בקיצור. ה-DN משמש להצבעה על אוסף מאפיינים (Attributes) אשר ביחד מרכיבים רשומה אחת (שם) בתוך הספרייה.

שירות ספריה הינו שירות שיתוף מידע תשתיתי אשר משמש לאיתור, ניהול וארגון של אובייקטים של משאבי רשת כגון תיקיות, קבצים, מדפסות, משתמשים, קבוצות, התקנים, מספרי טלפון ועוד. השירות מהווה חלק חשוב ביותר במערכת ההפעלה של הרשת (Network Operation System – NOS). במקרים קיצוניים יותר, שירות הספרייה משמש במאגר המידע העיקרי של Service Delivery Platform (או SDP בקיצור). לדוגמה, חיפוש אחר "מחשבים" תוך שימוש בשירותי ספריה יכול לספר מידע אודות המחשבים עצמם וכיצד ניתן לגשת אליהם. ל-"שכפול נתונים" (Replication) ו"הפצת נתונים" (Distribution) יש משמעות מיוחדת בתהליך התכנון והניהול של שירותי הספרייה. המושג "שכפול נתונים" מתאר מצב בו ה-Namespace של ספריה אחת מועתק (Copy) לשרת ספריה אחר כדי לעמוד בתסריטים בהם אחד השרתים מפסיק לעבוד או כדי לשפר ביצועיים. תהליך העתקת ה-Namespace מנוהל על ידי אותה סמכות (Authority). "הפצת נתונים" (Distribution) הינו תהליך בו שרתי ספריה רבים, המחזיקים Namespaces שונים מאוחדים יחדיו לספריה אחת כאשר כל Namespace אחראי על סמכויות שונות.

השוואה בין שירותי ספריה למסדי נתונים יחסיים
ישנם כמה מאפיינים אשר מבדילים בין שירותי ספריה רגילים למסגי נתונים יחסיים. כמובן שיש יוצאים מן הכלל אבל באופן כללי ניתן למצוא את ההבדלים הבאים:

* המידע בתוך ספריה נקרא יותר פעמים מאשר שכותבים אותו, דבר אשר הופך סוגיות כגון טרנזקציות  (Transactions) ואחזור נתונים (Rollback)  לפחות חשובות.
* ניתן לשכפל את המידע אם הפעולה עוזרת לשיפור הביצועים.
* בגלל שעיצוב מודל הנתונים בצורה היררכית יכול להיות מסובך ועלות העיבוד שלו יקרה, שירותי ספריה מסוימים יחפשו אובייקטים תוך שימוש במאפיינים (Attributes) שלהם ואז יציגו את הנתונים לפי דרישה.
* שירותי ספריות רגילים לא תומכים ביחסי רבים-לרבים (Many-to-Many) ולכן הם משתמשים ב- או מזהים אחרים. הדבר דומה לשימוש ב-Foreign Key במסדי נתונים יחסיים.
* במקום, ההיררכיות שתוארו בפרוטוקול ה-X.500 נחשבו לבעיות ביחס לעיצוב הנתונים במאגרי נתונים יחסיים. אולם, מודלים של מבנה נתונים מסוג אובייקטים במאגרי מידע, מבוססי Java מודרניים המשתמשים בתכנון מונחה עצמים (Object Oriented) ו-XML מוכיחים שהספריות מתפתחות בשונ לתכנון המקורי שלהן.
* הסכמות (Schemas) ספריות מוגדרות שמכילות משפחות של אובייקטים (Object Class), מאפיינים (Attributes) ו-Namespaces. כאשר הגדרת ה-objectClass מכילה את המאפיינים הבאים:
** חייב (Must) – המאפיין שחייב להופיע תמיד בכל ההופעות של ה-objectClass.
** אפשרי (May) – מאפיין אשר ניתן להגדיר אותו אולם גם ניתן לתת ערך ריק (Null) דומה למאגרי מידע רציונליים.
** מאפיינים יכולים להכיל כמה ערכים (Multi Valued) דבר המאפשר שימוש שונה. לדוגמה מאפיין יכול להכיל שם מחשב ואת המספר הסידורי שלו ברמה אחת של עץ הנתונים ורשימת מספרי טלפונים ברמה אחרת.
** השימוש במאפיינים ו-objectClasses מוסדר על ידי שימוש במספרים חד-חד ערכיים המסופקים על ידי ארגון ה-IANA. לכן, חברות המפתחות אפליקציות המבוססות על מודל הספרייה, ישאפו להשתמש במאפיינים שכבר הוגדרו כבר כדי לחסוך עלויות.
** מאפיינים מקושרים ל-Namespaces. כלומר כל objectClass יורש את המאפיינים של ה-objectClass מעליו (ולבסוף את המאפיינים של ה-objectClass הרמה העליונה ביותר דבר אשר מוסיף מאפיינים נוספים.
** שירותי ספריה רבים נמצאים בשימוש בתכנון אבטחת המידע בארגונים גדולים ולכם יש להם זיקה רבה למאפיינים חשובים כגון שליטה בגישה למידע (Access Control).

השונה בין שירותי ספריה למסדי נתונים יחסיים

מבחינה ארכיטקטורית, ההבדל העיקרי בין שני סוגי מאגרי המידע האלו הוא שאפליקציה אשר מתבססת על מאגר מידע יחסי מתוכננת להשתמש במודל מידע מסוים יחידני (יחסי), בעוד שספריה מחזיקה "מזהים" מיוחדים עבור אובייקטים אפליקציות שונות יכולות להשתמש בהם באופן שונה.
השימוש בשירות ספריה (Directory Services) יתבצע בארגונים המכילים משאבי רשת רבים שצריך לנהל אותם וזאת במטרה לחסוך עלויות וליעל את העבודה. בין הדוגמאות למשאבי רשת מסוג זה ניתן למצוא חשבונות משתמש, פנקסי כתובות, רשימות כוח אדם, הגדרות, תפקידים, מוצרים ושירותים, התקנים, פרופילים, מדיניות, מספרי טלפון וכדומה.

מסיבות מובנות, תהליך עיצוב הספריות ומאגרי המידע היחסיים שונים מאד האחד מהשני. מודלים של תכנון נתונים במאגרי מידע יחסיים נוטים יותר להיות בנויים עבור דרישות החברה ותהליכי העבודה שלה כגון הצגה מותאמת אישית של נתונים, גישה מהירה, והאפשרות לגשת לנתונים בכל מקום ברשת. לעומת זאת, התפקיד של מודל בניית הנתונים הוא לאפשר שימוש תוך הסבר מינימאלי וכאן נכנס ההבדל המהותי בקנה המידה.
ניתן למצוא אינדיקציה טובה בתהליך העיצוב של מאגרי מידע יחסיים בכמות המאגרים העצומה אשר בשימוש בשוק למטרות שונות. לעומת זאת, חברות שרוצות לנהל זהויות בתוך הארגון שלהם ולחשוף שירותים שונים ללקוחות יעדיפו את מבנה הספריות.

דוגמאות שונות לשימוש בשירותי ספריה

שירותי הספרייה היוו חלק מיוזמת ה-Open Systems Interconnection (או OSI). בשנות ה-80 של המאה שעבר, ארגון ה-ITU וארגון ה-ISO הציגו את פרוטוקול ה-X.500 אשר היווה את הבסיס לכל שירותי הספרייה הקיימים כיום. המטרה הראשונה של הפרוטוקול הייתה שימוש בהעברת הודעות אלקטרוניות בתוך הרשת הארגונים וחיפוש משאבי רשת תוך שימוש בשמות. פרוטוקול ה-LDAP מבוסס על הגדרות מבנה הספרייה ב-X.500 אולם משתמש בהגדרות פרוטוקול ה-TCP/IP וקידוד מחרוזות תווים המגודרים בפרוטוקול ה-DAP מה שמקשר אותו יותר לעולם האינטרנט. לאורך השנים ניתן למצוא יישומים שונים של שירותי הספרייה מחברות שונות בהם ניתן למצוא מערכות מפורסמות כגון ה- DNS, Active Directory, Novell's eDirectory, Sun NIS ועוד.

ראו גם
* Active Directory




לימוניט (Limonite או Ferric Hydroxide) הוא מינרל צהבהב-חום וכבד, שנוסחתו FeO(OH) · nH_2_O. נוסחה זו לא מדויקת ולימוניט מכיל לעתים כמויות משתנות של תחמוצות לעומת הידרוקסילים.
יחד עם המטיט ומגנטיט, לימוניט הוא אחד מתחמוצות הברזל. לימוניט הוא לא מינרל "אמיתי", אלא תערובת של מינרלים אחרים כמו HFeO_2_ ו-KFe_3_(OH)_6_(SO_4_)_2_. לימוניט נמצא בעיקר בתוך או ליד ברזל מחומצן או מרבצי מתכות אחרות.

מקור השם לימוניט הוא במילה היוונית ל"אדמת מרעה", מכיוון שהוא מופיע לעתים באחו ומרחבים אחרים.

לימוניט הוא מינרל פסאודומורפי, כלומר, הוא יכול להתגבש בתבנית של מינרל שקדם לו (פיריט לדוגמה) ולהשאר בצורה הגבישית החיצונית שלו. במקרים רבים גביש לימוניט נערך בצורת תחמוצות ברזל אחרות כמו המטיט, מגנטיט, פיריט או סידריט.

בסולם מוס, קשיחותו של לימוניט נעה בין 4-5.5. צפיפותו נעה בין 2.9-4.3 .

שימושי הלימוניט
ללימוניט מספר שימושים:

* חומר סופג בתהליכי עיבוד כימיים.
* ללימוניט שימושים כפיגמנט.
* זרז בתהליכים כימיים.
* טיהור מים.

קישורים חיצוניים

*



סמר הוא קיבוץ השומר הצעיר בערבה בקרבת העיר אילת השייך למועצה אזורית חבל אילות.  היישוב הוקם בשנת 1976 על ידי גרעין שהורכב מבני משקים שרצו מסגרת קיבוצית שונה מזו שגדלו בה. שמו נגזר משמו של צמח בר הגדל באזור הערבה ובים המלח. 

סמר הוא אחד הקיבוצים היחידים המקיימים אורח חיים קיבוצי ושיתופי. כמו כן, סמר הוא הקיבוץ היחידי בו קיימת קופה שיתופית פתוחה, ואין הקצבה כספית לכל משפחה. במקום זאת, כל חבר קיבוץ יכול להוציא מהקופה כל סכום בו הוא מעוניין, ולהכניס אליה את ההכנסה שלו (אין הגבלה להוצאה ולהכנסה של כל חבר).

נוסף לכך, בקיבוץ אין מנהלי עבודה, כך שכל אחד יכול לעבוד כל כמות שעות, על פי החלטתו האישית.

משק הקיבוץ מבוסס בעיקר על ייצוא תמרים אורגניים לחו"ל, אך הוא גם מחזיק בבעלותו חנות למוצרים אורגניים באילת, את היישוב שיטים, רפת (החלב נמכר לקיבוץ יטבתה), ועוד.

בישוב מתקנים ליצור חשמל עצמאי, באנרגיות מתחדשות.

ראו גם
חולות סמר

קישורים חיצוניים

*
*נועם דביר,, עכבר העיר, 16.7.2009


 


נאות סמדר הוא קיבוץ בערבה סמוך לצומת שיזפון, על כביש 40, השייך למועצה אזורית חבל אילות.  הקיבוץ חבר בתק"ם. נאות סמדר הוקם במקום בו שכן בעבר קיבוץ שזפון.

הקיבוץ הוקם בשנת 1989 על ידי קבוצה של חברים, שהתקבצה במשך כמה שנים בירושלים סביב שאלות מהותיות הקשורות במצבו של האדם, והסיכוי לחולל בו שינוי.  כיום זוהי נאת מדבר אורגנית המשתרעת על שטח של כ-800 דונם. התייחסות רחבה לתחום  האקולוגי כוללת חקלאות אורגנית, בנייה מדברית, מיחזור והשבת מים, ואורח חיים שמתייחס לתחום היחסים בין אדם לחברו.

הקמת נאות סמדר
הקיבוץ הוקם על ידי קבוצת חברים מירושליים שעזבו את העיר בשנת 1989 והתיישבו בנגב על מנת להקים קהילה לומדת שליבה מכוון לשיתוף פעולה בין אדם לחברו ולסביבתו. 

הקיבוץ כיום
במקום כ-200 חברים המתפרנסים בעיקר מחקלאות אורגנית ותוצריה: כרמים, זיתים, תמרים, עיזים, יין, שמן וגבינות. 
הקיבוץ עוסק בבנייה מדברית מגוונת, הכוללת מגדלי צינון פסיבי, לבני בוץ, בנייה בבלות קש, ועוד. ברחבי הקיבוץ מפוזרים מבנים רבים הבולטים באסתטיקה המיוחדת שלהם ושנבנו במהלך השנים על ידי אנשי המקום, העוסקים גם בבניה מחוץ לתחומי היישוב לפרנסתם. בתחומי האומנות והיצירה מתקיימים במקום כמה מפעלים: סדנאות אומנות של בית האומנויות  שתוצריהן  נמכרים במקום, ובית מלאכה למוצרים אדריכליים לבניין, המייצר גם שולחנות טרצו. ענף התיירות נכנס לתמונה בשנים האחרונות וכיום מתקיימים בנאות סמדר מדי יום סיורים מודרכים , הכוללים ביקור בבית האומנויות וביקב.
פונדק נאות סמדר היושב  בצומת שיזפון  הוא מסעדת דרכים צמחונית ובית קפה , וחנות המפעל של מוצרי נאות סמדר.

הקיבוץ קולט מתנדבים - צעירים רבים מהארץ ומהעולם באים לתקופות שונות ומצטרפים לעשייה ולחיים במקום.

אורח החיים
אורח החיים בקיבוץ מתנהל על פי רעיונותיו של יוסף ספרא, אשר נחשב בחייו למורה רוחני של הקהילה. רעיונותיו שאובים ממקורות מגוונים. במשך הזמן, וכמו גם ביודפת הגיעה תנועתו של גורדייף והפכה להיות מרכז לחיי התרבות והחברה במקום. קיימת היררכיה בין המדריכים ובין התלמידים. העבודה נעשית בקבוצות לימוד ותנועה ריקודית מיוחדת, שניתן ללמוד עליה בסרט "פגישות עם אנשים מיוחדים", סרטו של פיטר ברוק. מרכז האמנות נבנה במקום על-פי עקרונותיו של המורה הרוחני, ועל פי "הדרך הרביעית". בנוסף, הקיבוץ פתוח גם לרעיונותיהם של מורים אחרים, כמו פטר דמיינוביץ' אוספנסקי, תלמידו של גורדייף, קסטנדה, הקבלה, סופיות, קרישנמורטי.

תקופת שזפון
קיבוץ שזפון עלה על הקרקע בערבה הדרומית בתחום המועצה אזורית חבל אילות על ידי גרעיני נח"ל, אשר חיו במקום ופיתחו אותו, כמו גם את שטחיו החקלאיים בין השנים 1980-1989. בראשית דרכו נקרא הקיבוץ, שהיה היישוב השישי של התק"ם בערבה, ערבה 6.

חברי הקיבוץ הצעירים עזבו לטובת לימודים, טיולים בעולם, הכרת בני-זוג וכו' ומהם ישנן דמויות חשובות ומרכזיות בחברה.

גרעיני הנח"ל שהקימו ואיכלסו את קיבוץ שזפון בשנותיו הראשונות היו:

*גרעין ראשית - מחזור ע"ה - גיוס 1980
*גרעין ראם - מחזור ע"ז - גיוס 1981
*גרעין אשד (אל שזפון דרכנו) - מחזור ע"ט - גיוס 1982
*גרעין ערבה - מחזור פ"א - גיוס 1983
*גרעין פרא - מחזור פ"ה - גיוס 1985

בני גרעין ראשית עברו הכשרה בשל"ת מוקדם (לפני הגיוס לצה"ל) בקיבוץ דורות. בני הגרעינים הבאים ראם, אשד ערבא ופרא עברו הכשרה בשל"ת מוקדם בקיבוץ נצר סירני, אשר היה לקיבוץ האומן של שזפון. חברי הקיבוץ הצעיר למדו מנסיונם של הוותיקים ונעזרו בליווי משקי של חברי קיבוץ מנצר סירני ומקיבוץ דורות.

במקביל להקמת הקיבוץ החלה ישראל בפינוי יישובים בסיני, וחלק מהציוד שפורק בסיני שימש את קיבוץ שיזפון הראשון, כולל מגרש הכדורסל שלו.

נדמה כי שזפון היה הקיבוץ האחרון בארץ שהוקם ונוהל כולו על ידי בני גרעיני נח"ל, ובעיקר מבני גרעין ראשית וראם. שני גרעינים אלה אף סייעו בהקמתם ובנייתם של היישובים הסמוכים לשיזפון: נוה חריף ושיטים, ולקחו חלק בהקמת מחנות הצבא שבאזור, ובנטיעת חורשות דרך (לימנים) ביחד עם קק"ל. חורשות אלו עדיין ניכרות באזור.

בני הגרעינים, חדורי-תחושת השליחות, עסקו בכל מלאכות המשק החל מבניית בתי המגורים ומבני הציבור, סלילת שבילים, חקלאות, יערנות ופיתוח עסקים אחרים. גולת הכותרת הייתה הקמתו של מזנון דרכים בצומת שזפון. המזנון, ששכן לראשונה באוטובוס נטוש, שימש את הפועלים הרבים שעסקו בבניית מחנות הצבא, חיילים ומעט המטיילים שבחרו בדרך זו בדרכם לאילת. ענף משקי אחר שפותח על ידי בני-הגרעינים היה הפעלתו של מזנון בטרמינל עובדה. ביוזמת בני הגרעינים הוקם בשיזפון לול תרנגולות ענק ומודרני, שהיה בזמנו אחד מחמשת הלולים הגדולים בארץ, וניטעו חורשות נוי סביב היישוב.
 
החלשותה של התנועה הקיבוצית באמצע שנות השמונים הביאה לעזיבה של בני הגרעינים שבחרו להתיישב במקום, ובמקומם התיישבו בו חברי קיבוץ נאות סמדר.

קישורים חיצוניים

*  
*
* באתר תנועת אור למשימות לאומיות בארץ ישראל

* פטר דמיינוביץ' אוספנסקי הוצאת שוקן 1962.

 




גרופית הוא קיבוץ ישראלי בערבה הנמצא בקרבת העיר אילת ושייך למועצה האזורית חבל אילות.  היישוב הוקם בשנת 1963 כהיאחזות נח"ל וקיבל את שמו מהשם הערבי של נחל גרופית. בשנת 1966 אוזרח הקיבוץ ואוכלס על ידי אזרחים בוגרי תנועת הנוער העובד והלומד.

כלכלת הקיבוץ

* חקלאות: גידולי שדה (בצל) מקשת מלונים ואבטיחים, מטע תמרים, רפת ולול מטילות. הקיבוץ גם שותף בחברת ערדג לחקלאות ימית.
* תעשייה: מוסך, בית אריזה למיון ירקות ומפעל "פסגור" לשקיות פלסטיק רב פעמיות ומוצרי פלסטיק נוספים. כמו כן ישנה פעילות מיקור חוץ בתחום ההיי-טק בחברת ערדום תקשוב בשותפות הקיבוץ ושותפות בתחום האנרגיה הסולרית "ערבה פאואר".
* תיירות: "כפר הנופש יעלים" המכיל בריכת שחיה, מסעדה וחדרי אירוח. בקיבוץ קיים גם מכון לפיזיותרפיה ופאב. כמו כן מתקיימות פעילויות של רכיבה טיפולית והדרכת רכיבה.

קישורים חיצוניים

* של הקיבוץ
*





קטורה הוא קיבוץ בערבה שבין תושביו חילוניים וקונסרבטיבים. בשנת 1971 הוקמה במקום היאחזות נח"ל. בשנת 1973 לאחר מלחמת יום הכיפורים המקום אוזרח, והוקם הקיבוץ, על ידי עולים מארצות הברית. בהמשך אוכלס הקיבוץ על ידי עולים נוספים וילידי הארץ. גרעיני הנח"ל של תנועת הנוער נוע"ם מבצעים בקיבוץ זה שנת שירות לפני גיוסם לצה"ל. הקיבוץ משתייך למועצה אזורית חבל אילות. בשנת 1979 הוענק לחברי הקיבוץ פרס הרצל מטעם עיריית הרצליה, על פועלם בתחום ההתיישבות החלוצית.

מקור השם קטורה בדמות תנ"כית - קטורה אשתו של אברהם אבינו, אותה נשא לאחר מות שרה. היא אמו של מדין, ועל שמה קרויים ההרים והקיבוץ.

כיום הקיבוץ מתמחה בתחום האלגטק - עיבוד אצות כמזון לדגים. בנוסף לכך, חברי הקיבוץ עוסקים גם בחקלאות (מטעי תמרים, ניסויים חקלאיים) ותיירות (הדרכת מטיילים, אכסניה).

קישורים חיצוניים
*.
* .
.
*, 25/4/2008

 אלכס דורון | 25/11/2011



נשאים רב תרופתיים (multidrug transporters) הם חלבונים הנמצאים על גבי קרום התא ותפקידם לזהות מגוון רב של חומרים, לקשור אותם באפיניות גבוהה ולהוציא אותם אל מחוץ לתא. חלק מן החומרים המזוהים על ידי החלבונים הללו הם רעילים, ולכן הוצאתם מאפשרת לתאים לשרוד בסביבה המכילה רעלים. באופן זה מקנים הנשאים עמידות לתא כנגד רעלים, ביניהם תרופות שונות, כגון: אנטיביוטיקה ותרופות אנטי – סרטניות.

הוצאת הרעלים או התרופות אל מחוץ לתא מבוססת על ניצול אנרגיה מפירוק ATP או מגרדיאנט של פרוטונים. הנשאים הרב תרופתיים מתחלקים למשפחות על פי רצף חומצות האמינו שלהם. משפחה אחת כוללת חלבונים שמבצעים הידרוליזה של ATP ומשתמשים באנרגיה הנוצרת כדי לסלק חומרים רעילים מן התא. לקבוצה זו משתייך החלבון P-glycoprotein המתבטא בגידולים סרטניים ומקנה להם עמידות כנגד תרופות אנטי סרטניות. המשפחות האחרות מכילות חלבונים המבצעים שחלוף של סובסטרט רעיל בפרוטון אחד או יותר, והן נבדלות זו מזו הן בגודל החלבונים המשתייכים לכל אחת מהן, והן ברצף חומצות האמינו שלהם.



שחרות או מעלה שחרות הוא יישוב קהילתי בערבה השייך למועצה אזורית חבל אילות.  היישוב הוקם בשנת 1985 ושמו כשם הר שחרות הנמצא בסמוך לו.  

קישורים חיצוניים

*
 - באתר מדרשת שדה בוקר

 





סעד - קבוצת בני-עקיבא הראשונה הוא קיבוץ דתי השייך לקיבוץ הדתי.  היישוב הינו חלק ממועצה אזורית שדות נגב והוא ממוקם בקרבת רצועת עזה, שדרות ונתיבות.  

הקיבוץ מונה היום כ-170 משפחות, ויותר מ-700 נפשות.

היסטוריה

ראשיתו של הקיבוץ בקבוצת הכשרה שהתמקמה בנתניה בשנות ה-40. לאחר מכן עבר מחנה ההכשרה להרצליה, ושם היה עד שנת 1949, כשבשנת 1947 הוקמה נקודת הקבע בנגב המערבי, אולם רוב נשות הקיבוץ והילדים נשארו בהרצליה עד לאחר מלחמת השחרור.

היישוב עלה על הקרקע בי"ב בתמוז ה'תש"ז (30 ביוני 1947), במלאת שנה ל"שבת השחורה", בשיטה דומה במקצת להקמת יישובי חומה ומגדל. היישוב נבנה בלילה על ידי הרכבת מבנים שנבנו מראש לשם כך. היישוב הוקם על ידי בוגרי תנועת בני עקיבא וזהו הקיבוץ הדתי הראשון שהוקם על ידי ילידי הארץ. מקומו נבחר בשל קרבתו לקיבוץ הדתי בארות יצחק, ששכן כמה ק"מ מדרום לו (על יד מקומו הנוכחי של קיבוץ נחל עוז). 

במהלך מלחמת השחרור עמד הקיבוץ בשולי דרכו של הטור המצרי שפלש לארץ עם הכרזת המדינה.  הקיבוץ הופגז קשות, ובמשך חודשים חיו חברי הקיבוץ בבונקרים ומנהרות מתחת לאדמה, והמשיכו בשגרת חייהם.  כתוצאה מן ההפגזות נהרסו כל המבנים מעל פני האדמה, למעט "בית הביטחון" - המבנה היחיד מבטון שהיה במקום. "בית הביטחון" הפך היום למוזיאון "מעוז מול עזה" המְסַפר וממחיש את עמידת הגבורה של שלושת הקיבוצים הדתיים בנגב בתקופת מלחמת השחרור, סעד, כפר דרום, ובארות יצחק. 

השם שנבחר לקיבוץ על ידי מייסדיו היה "עלומים", אולם בהחלטת המוסדות המיישבים שונה השם ל"סעד" - שֵם המסמל את העזרה של היישוב לנגב. 

לאחר המלחמה העבירו חברי הקיבוץ את יישובם כקילומטר מזרחה, מעֵבר לגבעה, כדי לא להיות נתונים לתצפית מהעיר עזה הסמוכה. 

מבחינה מוניציפלית הקבוץ משתייך למועצה אזורית שדות נגב, ומבחינה כלכלית הוא משתייך למועצה אזורית שער הנגב.

כלכלה
חברי הקיבוץ מתפרנסים מחקלאות (בעיקר גידול גזר, תפוחי אדמה, הדרים, חיטה, שקדים (בעבר), אבוקדו, רפת, לול, פופקורן), וממפעל פלסטיק בשם "סיפן". בשנים האחרונות הקיבוץ החל להציע גם (קיטרינג), אולם אירועים . בקיבוץ יש גם חממות לגידול אמריליס ופרחים אחרים למטרות ייצוא, וכן לגידול ירקות לזרעים.

קישורים חיצוניים
* 
*
*
*




חוּקוֹק הוא קיבוץ ליד הכנרת, בקרבת הערים טבריה וצפת, בתחומי מועצה אזורית עמק הירדן. הוא הוקם ביולי 1945, א' באב ה'תש"ה כיישוב לחיילים יהודים שהשתחררו מהצבא הבריטי, לאחר מלחמת העולם השנייה. 
גרעין היישוב מורכב מיוצאי הפלמ"ח, הנוער העובד וכן עולים מארצות דוברות צרפתית (צרפת וצפון אפריקה) ומדרום אמריקה. לאחר הקמת הקיבוץ הצטרפו אליו כ-50 חברי הכשרה של הנוער העובד בנען, ברובם בוגרי בית הספר מקווה ישראל.

שמו נגזר מחוּקוֹק המקראית; יש הסוברים, כי השם המקראי השתמר בשם הכפר הערבי יקוק ששכן במקום. על פי המסורת, קבר קדום בפאתי היישוב הוא קברו של חבקוק הנביא. 

כיום כולל קיבוץ חוקוק גם הרחבה קהילתית.

תמונות נוספות

קישורים חיצוניים

* באתר הרשות לפיתוח הגליל

הערות שוליים




הסוללים הוא קיבוץ בגליל התחתון, סמוך לצומת המוביל, בתחום השיפוט של המועצה האזורית עמק יזרעאל. 

היסטוריה
הקיבוץ הוקם ביולי 1949 על ידי חברי תנועת "מכבי צעיר" וגרעין מארצות הברית.
שמו מסמל את רצונם של המתיישבים לסלול את דרכם להתיישבות בארץ ישראל.

על אף ניסיונות קליטה של קבוצות צעירים שהגיעו מהארץ ומחו"ל, נתקל הקיבוץ בשנותיו הראשונות בקושי בגיוס חברי קיבוץ נוספים.

כיום
כיום מוגדר "הסוללים" כקיבוץ מתחדש (מופרט) והחברים בו מקבלים שכר דיפרנציאלי (לא שוויוני). 
בעבר פעל בישוב מפעל "לינרו" לייצור כלי שרטוט ולוחות אור (נסגר בשנת 2006), ענפים חקלאיים (גידולי שדה, לול, בקר) ושתי מדגריות. רבים מהחברים עובדים מחוץ ליישוב.

בשנת 1998 הוקמה ליד הקיבוץ שכונת הרחבה קהילתית בשם "נוף אלונים" ובה 115 יחידות דיור, שאיכלוסן הושלם בשנת 2003.

קישורים חיצוניים

*
* באתר הרשות לפיתוח הגליל





קונגרס ברלין היה כינוס של מספר מעצמות חשובות שנערך בברלין בשנת 1878 מה-13 ביוני עד ה-13 ביולי. המדינות שהשתתפו: האימפריה הרוסית, הקיסרות הגרמנית, בריטניה, צרפת, האימפריה העות'מאנית, ממלכת איטליה והאימפריה האוסטרו-הונגרית. בקונגרס אושררה מחדש, כתוצאה מלחץ רוסי, עצמאותן של סרביה, בולגריה, מונטנגרו ורומניה מהאימפריה העות'מאנית. הקונגרס כונס על ידי יריביה של רוסיה על מנת לפתוח מחדש את חוזה סאן סטפנו שסיים את המלחמה העות'מאנית-רוסית (1877-1878). הקונגרס טיפל בכמה מהנושאים הבוערים הקשורים עם המצב בחצי האי הבלקן.

הרקע לכינוס הקונגרס

פאן-סלאביות
במהלך המאה ה-19 התעוררו תנועות רבות ברוסיה ובבלקן שדגלו בפאן-סלאביות. בדומה לפאן-גרמניות ופאן-איטלקיות ששאפו לאיחוד אנשים תחת ישות מדינית אחת (אצל הגרמנים גרמניה ואצל האיטלקים איטליה) גם תנועות פאן-סלאביות שאפו לאחד את כל הסלאבים שנמצאים בבלקן ובמזרח אירופה תחת ישות מדינית אחת. התנועות הפאן-סלאביות ניסו כל אחת בדרכה לאחד את כל הסלאבים. רוסיה, מעצמת על באותה עת, ראתה את עצמה כמגינת הסלאבים ולכן גם כל הישויות הסלאביות שיקומו בעתיד יהיו נתונות למרותה של רוסיה. לשם ביצוע מטרה זו, רוסיה הייתה צריכה לשלוט בבלקן שהיה מאפשר לה גישה למצרי הדרדנלים והבוספורוס ולפיכך גם פיתוח נתיבי סחר בערי הנמל של הים השחור, דבר שיגדיל את כוחה הגאופוליטי בצורה משמעותית. מבחינת עמי הבלקן, פאן-סלאביות משמעותה איחוד כל הסלאבים בבלקן תחת ישות מדינת אחת שתקום בבלקן ותיהיה עצמאית לחלוטין ואינה קשורה לרוסיה.

האינטרסים של מעצמות העל
כאמור קודם לכן, רוסיה שאפה לשלוט על הבלקן מטעמים אידיאולוגים של פאן-סלאביות. שליטה רוסית בבלקנים תאפשר לרוסיה אחיזה טובה יותר בים השחור ולאחר מכן גם בים התיכון. בריטניה, שרצתה לשמור על מאזן כוחות בין מעצמות אירופה ולשמור על הקולוניות שלה במזרח התיכון, ניסתה למנוע מרוסיה בכל דרך להשיג את מטרותיה שכן שליטה רוסית בים התיכון משמעותה הפרת מאזן הכוחות בין המעצמות ובהמשך אף התנגשות ישירה בין האינטרסים של הקולוניות הבריטיות להתעצמות הרוסית. איחודן של איטליה וגרמניה ב-1871 סיכלו את שאיפותיה של האימפריה האוסטרו-הונגרית להתפשטות טריטוריאלית בכיוון דרום-מערב שם היו כעת גרמניה ואיטליה. אוסטרו-הונגריה שינתה את מדיניותיה והתרכזה בעיקר בחיזוק השפעתה בבלקן ופעולה כנגד תנועות פאן-סלאביות שניסו להפיל את שלטון בית הבסבורג כדי לקבל עצמאות. לאחר ניצחונה של פרוסיה במלחמת צרפת-פרוסיה ויצירת גרמניה, הייתה גרמניה למעצמה היבשתית היחידה ללא אינטרסים בבלקן מה שהפך אותה למתווכת נייטרלית מתאימה בין המעצמות לפתירת השאלה בנוגע לעתידו של אזור הבלקן.

התאמתו של חוזה סאן סטפנו

לאחר מרד אפריל הבולגרי (1876) וניצחונה המכריע של רוסיה במלחמה העות'מאנית-רוסית (1877-‎1878) הכריחו הרוסים את העות'מאנים לחתום על הסכם כניעה שנודע כחוזה סאן סטפנו. לפי החוזה, האימפריה העות'מאנית נאלצה להכיר בעצמאותן של מונטנגרו, רומניה וסרביה. בנוסף הוקמה נסיכות בולגריה והייתה לגרורה של האימפריה הרוסית. למעשה, קבלת ההסכם היווה שחרור כמעט מלא של הבלקן מאת אחזיתה של האימפריה העות'מאנית שנמשכה מאות שנים והפיכת רוסיה לפטרון של מדינות הבלקן. מעצמות אירופה האחרות התנגדו בתוקף לחוזה סאן סטפנו וקבלת ההגמוניה הרוסית בבלקן כעובדה, כל אחת מהסיבות שלה. בריטניה לא רצתה ברוסיה חזקה שתאיים על הקולוניות הבריטיות במזרח התיכון ואף איימה במלחמה על רוסיה אם תכבוש את קונסטנטינופול בירת האימפריה העות'מאנית בזמן המלחמה. צרפת פחדה גם היא ממעצמה נוספת באזור הים התיכון שתפגע באינטרסים הצרפתים במזרח התיכון. באותה תקופה התרחש גם מה שנודע כהמרוץ לאפריקה במסגרתו ניסתה כל אחת מהמעצמות לשלוט על כמה שיותר שטח באפריקה. גם בריטניה וגם צרפת לא רצו שכוחה הגאופוליטי של רוסיה יגדל כך שגם היא בתורה תנסה להקים קולוניות באפריקה.

מעצמה נוספת שלא הייתה מרוצה מחוזה סאן סטפנו היא האימפריה האוסטרו-הונגרית. בתוך שטחי אוסטרו-הונגריה ישבו סלאבים רבים ולכן היתה מתיחות מתמדת בין שלטון בית הבסבורג לעמים הסלאבים. שאיפותיה של אוסטרו-הונגריה היו לשלוט על עוד עמים בבלקן וחיזוק בית הבסבורג עמדו מנגד לשאיפותיה של רוסיה לשחרר את העמים הסלאבים ולכן נוצרה מעין יריבות טבעית רוסיה לאוסטרו-הונגריה אף על פי שברית שלושת הקיסרים הייתה אמורה ליישב את המחלוקות. לאחר חתימת חוזה סאן סטפנו והחיזוק הצפוי לרוסיה בצורת האחיזה בבלקן אוסטרו-הונגריה הרגישה מאוימת צבאית ותרבותית. קאנצלר גרמניה באותה עת, אוטו פון ביסמרק, רצה לשמור על ברית שלושת הקיסרים וליישב את הסכסוך בבלקן בין רוסיה לאוסטרו-הונגריה ושאר המעצמות ולכן כינס את קונגרס ברלין ב-13 ביוני 1878.

משתתפי הקונגרס ומטרותיהם
לכל מדינה שהשתתפה בקונגרס היו אינטרסים שונים אותם ניסתה לממש במהלך קבלת ההחלטות בקונגרס. להלן מוצגים האינטרסים העיקריים של כל משתתפת בקונגרס:
*  - יוצגה על ידי קאנצלר גרמניה אוטו פון ביסמרק וכלודוויג, נסיך הוהנלוהה-שילינגספירסט. בסימרק רצה לפתור את הסכסוך בבלקן בדרכי שלום. הוא לא היה מעוניין במלחמה העלולה לפגום בהתעצמות גרמניה. החלטות הסכם סאן סטפנו פגעו בבת בריתה של גרמניה, אוסטרו-הונגריה, עד כדי אפשרות של פריצת מלחמה בין רוסיה לאוסטרו-הונגריה ואף מעצמות נוספות. ביסמרק רצה לשמור על ברית שלושת הקיסרים על מנת שתהיה ברית חזקה כנגד צרפת ובריטניה. מלחמה בין רוסיה לאוסטרו-הונגריה תפרק את הברית הגרמנית-רוסית-אוסטרו-הונגרית ותשאיר את גרמניה במצב פגיע. מטרתה העיקרית של גרמניה אם כן הייתה לפתור את הסכסוך בבלקן בין אוסטרו-הונגריה לרוסיה בדרכי שלום.
*  - הנציגים המשתתפים מטעם בריטניה היו ראש ממשלתה ושר החוץ שלה - בנימין ד'יזראלי ורוברט ססיל (בהתאמה). ראש הממשלה דיזראלי זעם על הישגי רוסיה במלחמה ודרש לבטל את חוזה סאן סטפנו אחרת יכריז מלחמה על רוסיה. בריטניה רצתה לשמור על מאזן הכוחות הקיים באירופה, וזאת על ידי ביטול חוזה סאן סטפנו והחזרת המצב לקדמותו.
*  - יוצגה על ידי נסיך רוסיה, אלכסנדר גורצ'קוב. רוסיה השתתפה בקונגרס בעל כורחה שכן הייתה מרוצה מתוצאות המלחמה של מול האימפריה העות'מאנית ולא רצתה לשנות את חוזה סאן סטפנו. עם זאת נענתה לבקשתה של גרמניה להשתתף בקונגרס על מנת לפתור את החילוקים עם אוסטרו-הונגריה.
*  - נציגה לקונגרס היה שר החוץ שלה, דיולה אנדראשי. בוסניה והרצגובינה הובטחו לה על ידי רוסיה תמורת נייטרליות במלחמה מול האימפריה העות'מאנית, אך על פי החלטות חוזה סאן סטפנו היא קיבלה אותן רק כבנות חסות ולכן רצתה לערוך שינויים בחוזה. בנוסף רצתה למתן את ההשפעה הרוסית באזור הבלקן.
*  - לצרפת לא היה אינטרס ישיר בבלקן. בדומה לבריטניה, גם צרפת רצתה שמאזן הכוחות באירופה יישאר ככל שניתן על מנת שתוכל להמשיך לדאוג לאינטרסים שלה בקולוניות ברחבי העולם.
*  - יוצגה על ידי הרוזן לודוו'יצ'ו. כמעצמה עולה ביבשת השתתפה איטליה בדיונים אך עם זאת לא היו לה אינטרסים כלשהם בנושאים בהם דנו בקונגרס. 
*  - נציגה בקונגרס היה מהמט עלי פאשה. בתור אימפריה חלשה ומובסת שעומדת להתמוטט לא היתה לאימפריה העות'מאנית השפעה ממשית על מהלך הדיונים אף על פי שהדיונים עסקו בשטחים שנמצאו בחלקם עדיין באימפריה העות'מאנית.

בנוסף נשלחו נציגים גם מסרביה, יוון, מונטנגרו ורומניה. למרות שהדיונים עסקו בעתיד האזור ועתיד מדינות אלה, לנציגיהם של מדינות אלה לא היתה יכולת להשפיע על מהלך הדיונים וההחלטות המתקבלות בקונגרס.
*  הנסיכויות הרומניות המאוחדות - שלחה את  יון ברטיאנו ומיכאיל קוגלניצ'אנו מטעמה.
* 
* 
* 

החלטות קונגרס ברלין
תוצאות הקונגרס והחלטותיו נוסחו במסמך שלימים נודע כ-"חוזה ברלין". להלן מובאים עיקרי החלטות הקונגרס: 
# ביטול חוזה סאן סטפנו.
# שטחה של נסיכות בולגריה שקמה אחרי חוזה סאן סטפנו כישות עצמאית צומצם - החלק המזרחי (רומליה המזרחית) הוחזר לאימפריה העות'מאנית והחלק המערבי קיבל אוטונומיה בחסות עות'מאנית.
# סרביה, רומניה ומונטנגרו קיבלו עצמאות דה פקטו אך שטחיהם צומצמו.
# דרום בסרביה נשאר כשטח בשליטת רוסיה.
# האימפריה האוסטרו-הונגרית קיבלה חסות על בוסניה והרצגובינה.
# בריטניה קיבלה את האי קפריסין מהאימפריה העות'מאנית.

הערות שוליים


 

ראש הנקרה או כפר ראש הנקרה הוא קיבוץ במישור החוף הצפוני ליד הגבול בין ישראל ולבנון, מצפון לעיר נהריה. זהו היישוב הצפוני ביותר לחוף ימה של ישראל. הקיבוץ משתייך למועצה אזורית מטה אשר.

בתום מלחמת השחרור התארגנו שתי קבוצות של לוחמים משוחררים, קבוצה של חניכי עליית הנוער מחניתה יחד עם הכשרת "אבוקה" של הפלמ"ח לשם הקמת יישוב חדש. הקיבוץ הוקם ב-6 בינואר 1949 ועבר למיקום הקבע שלו ב-1 באוקטובר 1950. 

בראשית העשור הראשון של המאה ה-21 הופרט הקיבוץ. בעקבות ההפרטה התבצעה הרחבה של שטחי השיפוט, והוכשרו כ-150 חלקות לבניית בתים צמודי קרקע, והתיישבות של אזרחים הן צעירים והן מבוגרים. השלמת פרויקט ההרחבה משוער להסתיים בשנת 2009.

מקורות הפרנסה של הקיבוץ הם חקלאות, תפעול אתר התיירות של ראש הנקרה ו”תרביות רה”ן” שהיא מעבדה לריבוי צמחים.

אחד מבני הקיבוץ הוא כדורגלן נבחרת ישראל, דקל קינן.

ראו גם
* שמורת ראש הנקרה

קישורים חיצוניים
* באתר הרשות לפיתוח הגליל










קייסה מרגרטה ברגקוויסט (בשבדית: Kajsa Margareta Bergqvist; נולדה ב-12 באוקטובר 1976) היא אתלטית שבדית, אלופת עולם, אלופת אירופה, בעלת מדליית ארד אולימפית ושיאנית העולם הנוכחית בקפיצה לגובה באולם (2.08 מטר).

ביוגרפיה
ברגקוויסט נולדה בסולנטונה (מצפון לסטוקהולם) ועברה להתגורר במונקו. שיאה האישי העומד על 2.06 מטר, נקבע בגרמניה בשנת 2003, הוא השיא השבדי. ב-2004 נפצעה ולא השתתפה באולימפיאדת אתונה. שנה אחר כך חזרה להשתתף באליפות העולם שנערכה בהלסינקי וזכתה במדליית זהב. ב-5 בפברואר 2006, שברה ברגקוויסט את שיא העולם בקפיצה לגובה באולם, כשקפצה לגובה של 2.08 מטר.

תארים בהם זכתה
* מדליית זהב באליפות אירופה באולם ב-2000 שנערכה בגנט, בלגיה (2.00 מטר)
* מדליית ארד באולימפיאדת סידני (2000) (1.99 מטר)
* מדליית זהב באליפות העולם באולם ב-2001 שנערכה בליסבון, פורטוגל (2.00 מטר)
* מדליית ארד באליפות העולם באתלטיקה ב-2001 אדמונטון, קנדה (1.97 מטר)
* מדליית זהב באליפות אירופה באולם ב-2002 שנערכה בווינה, אוסטריה (1.95 מטר)
* מדליית זהב באליפות אירופה ב-2002 שנערכה במינכן, גרמניה (1.98 מטר)
* מדליית זהב באליפות העולם באולם ב-2003 שנערכה בבירמינגהם, בריטניה (2.01 מטר)
* מדליית ארד באליפות העולם באתלטיקה ב-2003 שנערכה בפריז, צרפת (2.00 מטר)
* מדליית זהב באליפות העולם באתלטיקה ב-2005 שנערכה בהלסינקי, פינלנד (2.02 מטר)
* מדליית ארד באליפות אירופה באתלטיקה ב-2006 שנערכה בגטבורג, שבדיה (2.01 מטר)


 
גלאי אקוסטי הוא גלאי פסיבי רגיש לתדרי קול ותנודות אוויר חריגות. 

הגלאי הוא התקן רגיש לשינויי לחץ. מימוש פשוט וזול לגלאי כזה הוא חריר שלידו תלויה מסת מתכת קטנה. שינויי לחץ בסביבת הגלאי גורמים לאוויר הנכנס לחריר להזיז את מסת המתכת. תזוזה זו משנה את קיבול הגלאי ומאפשרת למדוד את השינוי בלחץ האוויר. גלאים אקוסטיים מורכבים ויקרים יותר מתבססים על אינטרפרומטריה בסיבים אופטיים, הם רגישים מאוד ויקרים יותר.

גלאים אקוסטיים זולים משמשים במערכות אזעקה. קול רם או פתיחת חלון או דלת יגרמו להפעלת הגלאי. חסרונו של הגלאי בכך שהוא אינו ניתן להתקנה במקומות רועשים שבהם נוצרות הרבה התראות שווא.


גלאי תת-אדום פסיבי הוא גלאי שרגיש לקרינה תת-אדומה, שנפלטת מהסביבה ומגוף האדם מאליה, כך שאין צורך בהארה אקטיבית (שנדרשת, למשל, אם משתמשים במצלמה רגילה בלילה).

רוב הקרינה התת-אדומה נמצאת בתחום אורכי הגל שבין 1 ל-14 מיקרון, וגוף האדם פולט את הקרינה המרבית באזור 10 מיקרון. גלאים איכותיים מתוכננים בדרך כלל לתחום אורכי הגל 8 - 12 מיקרון (תת-אדום רחוק) כי לאטמוספירה יש בליעת אור מינימלית בתחום זה. הגלאים הרגישים (והיקרים) ביותר הם גלאי HgCdTe (כספית-קדמיום-טלוריד) שרגישותם הגבוהה מושגת על ידי קירור בחנקן נוזלי לטמפרטורה של 77K. הם נמצאים בדרך כלל רק במכשור מדידה מדויק. סוגי הגלאים הזולים והנפוצים יותר הם בולומטרים וגלאים פירואלקטריים.

הגלאים הנפוצים ביותר (למשל במערכות אזעקה) הם גלאים פירואלקטריים, בגלל עלותם הנמוכה. גלאים אלה אינם מקוררים. הם אינם רגישים לרמת הקרינה המוחלטת, אלא מגלים רק שינויים ברמת הקרינה. כל שינוי כזה נקלט בגלאי וגורם להפעלתו. התחום הספקטרלי של גלאים כאלה בדרך כלל מוגבל לתת-אדום קרוב (מאחר שמשתמשים בעדשות מחומרים זולים, משיקולים כלכליים) ולכן רגישותם נמוכה.

בשנות ה-90 הצליחו מספר חברות לפתח מערכים של גלאי תת-אדום, ושילבו אותם במצלמות לתחום זה, בדומה למצלמה דיגיטלית.

מאחר שקרינת תת-אדום איננה יכולה לחדור חומרי בנייה או זכוכית, יש להתחשב בכך בעת תכנון שטח הכיסוי של הגלאי. לעומת זאת, הקרינה נפלטת תמיד, גם בלילה, והיא כן חודרת ערפל ועשן, מה שמאפשר לגלאים לפעול גם בסביבה שקשה לראות בה.


 
 


הר ברכה, או ברכה, היא התנחלות ויישוב קהילתי דתי, בשטח המועצה האזורית שומרון, מדרום לשכם.

שמו של היישוב גזור מן הפסוק בספר דברים:"ונתת את הברכה על הר גריזים ואת הקללה על הר עיבל". היישוב נמצא על השלוחה הדרומית של הר גריזים.

התפתחות היישוב
היישוב התחיל את דרכו בי"ט בתשרי ה'תשמ"ב (6 באוקטובר 1982) כמאחז צבאי שאוייש על ידי חיילי נח"ל. הוא אוזרח ביום העצמאות, בשנת 1983.

נגד טקס האזרוח הפגינו פעילי שלום עכשיו, שהתנגדו להקמת היישוב. הייתה גם התנגדות בעיתונות ואמנון אברמוביץ' כתב ב"מעריב":

היישוב פותח על ידי ארגון אמנה. לאחר שנים שבהן היישוב התפתח בקצב איטי ולא קלט הרבה משפחות חדשות, החלה, במחצית שנות ה-2000, האצה בקצב הפיתוח והגדילה. בשנים אלו הצטרפו ליישוב כעשרים וחמש משפחות חדשות בשנה, דבר שגרם לגידול דמוגרפי משמעותי ובשנת 2007 מנה היישוב כ־200 משפחות. כיום (2010) מונה היישוב 251 משפחות. ההתנחלות מאופיינת בהתיישבות צעירה (70% ממשפחות היישוב הן למטה מגיל 30). במעון ישנם כ-190 תינוקות, ורובן המוחלט של המטפלות הינן תושבות היישוב. מחירי המעון ידועים כזולים ביותר בארץ. הילדים בגילאי גן ממלאים 5 גני-ילדים בישוב. הילדים בגילאי בית הספר נוסעים ללמוד בבית הספר האזורי באלון מורה ובאיתמר. בשנת תשע"ב עתיד לקום בית-ספר בישוב.

התפתחותו של היישוב נובעת בעיקר בזכות הישיבה הממוקמת בו. רוב התלמידים שנישאו מחליטים להמשיך להתגורר ביישוב, דבר התורם רבות להתפתחות המקום. בתפקיד רב היישוב מכהן הרב אליעזר מלמד.

תיאור גאוגרפי
מיקומו של היישוב בגב ההר, על הרכס הדרומי של הר גריזים מדרום לשכם, בגובה של 870 מ' מעל פני הים. הגישה מצומת תפוח (כביש 60),דרך צומת מחנה חורון (כביש 57), להר-ברכה, או מקדומים דרך "ציר גלעד". תנאי השטח הם במת הר מישורית עם מדרונות מזרחיים תלולים מאד. האקלים קריר ויבש. מצפון ליישוב שכונת השומרונים שהיא חלק מתחומה המוניציפלי של שכם, אך מוגנת על ידי צה"ל, ובפסגת ההר מקומותיהם המקודשים.

עין מח'נה

למרגלות היישוב נמצא אתר מעיין שעל פי ממצאים ארכאולוגים ואזכורים מתקופת התנאים נקרא "עין מחנה".

קישורים חיצוניים
 הרשמי של היישוב הר ברכה

גלריית תמונות




 



 
מפיבושת - דמות מקראית, בנו של יהונתן בן שאול המלך. נקרא גם מריב בעל. שינוי השם (המעבר מ"בעל" ו"בשת") מופיע גם בשמות אחרים בספר שמואל, ונובע מרצונו של עורך הספר למחות את שם הבעל, שהוא סוג של עבודה זרה.
מפיבושת הפך להיות פסח ברגליו לאחר שאומנתו הפילה אותו כאשר ברחה כששמעה על התבוסה במלחמת הגלבוע:  

רקע
לאחר שדוד התבסס במלכותו, הוא חפש את צאצאו של ידיד נפשו יהונתן, "לעשות עימו חסד" ולגמול על היחס הטוב שקיבל מיהונתן. הוא קרא אליו את מפיבושת שחשש ממנו, והחזיר לו את שדות סבו שאול, פתח לפניו את בית המלכות לאכול על שולחן המלך, ושמו לאדון על ציבא ששימש כנער שאול, ועל בניו ועבדיו. ואכן מפיבושת עבר לגור בירושלים סמוך לארמון המלוכה כאחד מבני המלך. (שמואל ב', פרק ט')

במהלך מרד אבשלום לקח ציבא את חמורי אדונו, טענם במנחה לדוד, וטען בפני דוד כאשר מפיבושת נשאר בירושלים, כי הוא סבור שיחזירו לו את מלכות סבו. דוד השתכנע בכך, ופסק שכל רכושו של מפיבושת יעבור לציבא. (שם ט"ז 1-4), לאחר שאבשלום נהרג והמרד נכשל, מפיבושת יצא לקראת דוד, עטור בסימני אבלות. דוד שאל את מפיבושת מדוע לא הצטרף אליו בבריחה ("מדוע לא הלכת עימי, מפיבושת"). מפיבושת טען שציבא רימה אותו והשאיר אותו בביתו בירושלים, בלי אפשרות תנועה. דוד שמע את טענותיו של מפיבושת ופסק ששדותיו של שאול יחולקו בין מפיבושת לציבא. (שם י"ט)
חז"ל בקרו את החלטת דוד שנבעה מכך שדוד קיבל לשון הרע מציבא על מפיבושת. יש לציין, שבפרק לא נאמר במפורש אם ציבא דבר אמת או שמפיבושת באמת רומה. 
במהלך כל סיפור מרד אבשלום, היחסים בין מפיבושת לבין ציבא הם לא ברורים. ציבא בפני עצמו מוצג כבעל נכסים, ובכל הפעמים שבהם הוא מופיע באים איתו הבנים הרבים שלו. מולו עומד מפיבושת הנכה והחלש, שלמרות שפורמלית ציבא הוא עבדו, יחסי הכוחות מתהפכים פעמים רבות.

בסוף ספר שמואל מסופר, שכאשר הגבעונים דרשו כנקמת דם שבעה מצאצאי שאול, דוד חמל על מפיבושת בגלל השבועה שהוא נשבע ליהונתן (שלא לפגוע בזרעו), ולא מסרו לידי הגבעונים. (שמואל ב', כ"א 7)

מפיבושת הוא גם שמה של דמות אחרת בתנ"ך - בנו של שאול מפילגשו רצפה בת איה, אשר נרצח על ידי הגבעונים (שמואל ב', כ"א 8).

על פי דברי הימים צאצאיו היו גיבורי חיל, ומומחים בלחימה בחץ וקשת.

הערות שוליים


 

 
 
 
 
ג'רלד טינקר (באנגלית: Gerald Tinker) (נולד ב-19 בינואר 1951)  הוא אתלט אמריקאי שהתחרה בריצות קצרות.

באולימפיאדת מינכן (1972) היה טינקר חלק מרביעיית השליחים של ארצות הברית לריצת ה-4X100 מטרים. הרביעייה זכתה במדליית הזהב ושברה את שיא העולם.

לאחר שפרש מאתלטיקה שיחק שנתיים פוטבול בתפקיד תופס ומחזיר בעיטות בקבוצות אטלנטה פלקונס וגרין ביי פקרס.



 

התרבות הבָּדַרית הינה תרבות ארכאולוגית נאוליתית ואחת התרבויות החקלאיות הקדומות של מצרים העליונה. התרבות שגשגה בשנים 4400 עד ל־4000 לפנה"ס, ואפשר שהתקיימה עוד ב־5000 לפנה"ס. התרבות זוהתה לראשונה בבדרי (ערבית: بداري), ליד סוהג.   

כ־40 יישובים ו־600 קברים השייכים לקבוצה אותרו על ידי החוקרים. מסקנות המחקר הניבו כי בתרבות התקיימה תופעת הריבוד החברתי, וזאת בגין קבורת עשירי החברה באזור נפרד מיתר הקברים. הכלכלה הבדרית התבססה בעיקרה על חקלאות, דיג וגידול בעלי חיים. כליהם העיקריים היו מגרדים (כלי עבודה לעור ועץ), מקדחים, גרזנים, מגלים דו־פניים וראשי חץ בעלי בסיס שקוע. שרידי בקר, כלבים וכבשים נמצאו באזורי הקבורה. חיטה, שעורה, עדשים ופקעות נאכלו.

רוב שרידי התרבות הם בתי הקברות בשפלת המדבר. המתים הונחו על מחצלות ונקברו בבורות, לרוב ראשם הופנה דרומה. הקדרות אשר נקברה עם המתים היא הפרט האופייני ביותר לתרבות הבדרית. העיצוב הייחודי והדקורטיבי של הכלים עמד על מתן פני שטח גליים לחרסים. 

לתרבות הבדרית, כפי הנראה, מספר מקורות. מתוכם, המדבר המערבי נראה כבעל ההשפעה המרבית על התרבות. התרבות כנראה לא הוגבלה לאזור בדרי בלבד הואיל וממצאים הקשורים בתרבות נחשפו דרומית לאזור במחגר דנדרה, ארמנט, אלקב ונחן (אשר היוונים כינו היירקונפוליס), ומזרחית לבדרי בואדי חמאמת.

קישורים חיצוניים
*
*



שמואל (תומי) הופרט (16 ביולי 1936 - נובמבר 2006) סופר עברי, שדרן ועורך תכניות רדיו. 

שמואל הופרט נולד בצ'כיה. נמלט עם משפחתו מצ'כיה לפולין, בתקווה שהנאצים לא יגיעו שמה. נכלא עם משפחתו במחנות ריכוז, שהה בגטו ז'שוב, והגיע למחנה ברגן בלזן. הוא ואמו ניצלו מהשמדה בזכות סרטיפיקט (רישיון עליה לארץ), ששלח אליהם אביו מארץ ישראל. שמואל ואמו הגיעו ארצה בשנת 1945. את סיפור הצלתם המופלא ונדודיהם כתבה הִילְדֶה הופרט, האם, בספרה "יד ביד עם תומי", שנדפס בכמה מהדורות ותורגם לכמה לשונות.

סיים את לימודי התיכון שלו בחיפה, ולאחר השירות בצה"ל עלה לירושלים, שם השלים לימודיו באוניברסיטה העברית, והחל את עבודתו ברדיו. היה עורך תכניות ולימים מנהל המחלקה לספרות של קול ישראל. במסגרת עבודתו ערך ראיונות עם גדולי סופרי העולם שבאו לירושלים. אם לביקורים פרטיים, ואם כזוכים בפרס ירושלים. ראיונות הרדיו הללו הם חומר רב ערך להבנת יצירתם.

בשנת תשל"ח סיים לימודיו באוניברסיטה העברית לתואר דוקטור בספרות עברית, בהנחייתו של פרופ' שמואל ורסס. עבודתו נשאה את השם "גלות וגאולה, תפיסתן ודרכי עיצובן, בשירתו העברית של אורי צבי גרינברג".

כתב כמה ספרי ילדים ונוער, ובהם: "אריות בירושלים" שזכה בפרס זאב, "אל תספרו לסימה", "סיפורי דודים", שזכה בפרס ע"ש שרה כהן, ואחרים. הספר "אריות בירושלים" אף הוסרט לטלוויזיה לכבוד יום ירושלים ולווה במנגינה מקורית. בין השחקנים הופיעה גם רובי פורת-שובל.

בשנותיו האחרונות פרסם כמה ספרים אוטוביוגרפיים, שבהם פרש את סיפור חייו ומשפחתו, ואת סיפור הצלתו המופלא מידי הנאצים ועוזריהם. 

ספריו
*אל תספרו לסימה, או, המסע לנוה-ירדן, לנוער, ציירה אראלה מנתיב-הל"ה, ספרית פועלים, 1970.
*אריות בירושלים, לנוער, איורים - יוסי שטרן, הוצאת מסדה, רמת גן, 1973. זכה בפרס זאב לספרות ילדים ונוער.
* גלות וגאולה, תפיסתן ודרכי עיצובן בשירתו העברית של אורי צבי גרינברג, עבודת הדוקטורט, ירושלים, 1977.
*סיפורי דודים, סיפורים לבני הנעורים, שמואל הופרט, איורים - יוני בן-שלום, ספרית פועלים, תל אביב, 1981.
*אותי לא שאלו, לנוער, איורים - אבי כץ, ספרית פועלים, תל אביב, 1984.
*יהודים יפים, ספרית פועלים, תל אביב, 1986.
* הג’ירפה עפה , לילדים, ציורים - איתן קדמי, הוצאת כתר, ירושלים, 1988.
*יד ביד עם תומי, פרקי עדות 1939 - 1945, הילדה הופרט, נוסח עברי - שמואל (תומי) הופרט, מורשת, ספרית פועלים, 1992.
*האם ראיתי את אנה פרנק?, ספרית פועלים, 1997.
*סבא מרחף כאנפה, הוצאת כרמל, ירושלים, 2000.
*דוקטור ורוניקה, מאת הילדה הופרט, נוסח עברי - שמואל תומי הופרט, הוצאת כרמל, ירושלים, 2000. תרגום פולני Doktor Weronika, תירגם Tomasz Korzeniowski.לודז 2002.
*החאג’ והמהנדס בצל הצפצפה, רומן, הוצאת כרמל, ירושלים, 2005.
*קודקוד-אש, במחיצתו של המשורר אורי צבי גרינברג, הוצאת כרמל, 2006.

ממאמריו על סופרים וספרות
*"אבל אל לב הזמר נשברה העט", עיון בבלדה "נרות האלמונים" מאת שאול טשרניחובסקי, נדפס בהארץ, תשרי תשכ"ט, 1969.
*גט-כריתות לאירופה הנוצרית, עיון בפואמה "אין מלכות פון צלם" לאורי צבי גרינברג, נדפס בידיעות אחרונות, אוקטובר 1978.
*המרכז שאיבד את כוחו המלכד, עיון ברומן החדש של  א"ב יהושוע, "גירושים מאוחרים", נדפס בכתב העת זהות, 1983.
*הספר שנגנז פעמיים, תחקיר על גילגוליו של "הספר השחור" - ספר העדות על השואה, מאת איליה ארנבורג ווסילי גרוסמן, נדפס בידיעות אחרונות, אוגוסט 1981.
*שירי אורי צבי גרינברג בכתבי עת לבני הנעורים, נדפס בכתב העת ספרות ילדים ונוער, 1979.

קישורים חיצוניים

* 

 



רחל חלפי (11 בנובמבר, 1939) היא משוררת ישראלית.

ביוגרפיה
חלפי היא ילידת הארץ ומתגוררת בתל אביב. בשירותה הצבאי הייתה כתבת צבאית, ובהמשך עבדה כעורכת תכניות דוקומנטריות בקול ישראל, כבימאית סרטי קולנוע וטלוויזיה וכעיתונאית. למדה באוניברסיטה העברית לתואר שני, והמשיכה את לימודיה בארצות הברית באוניברסיטת ברקלי ובמכון האמריקאי לקולנוע. לימדה קולנוע וספרות אנגלית באוניברסיטת תל אביב.

זכתה בפרסים רבים על יצירתה בישראל ובחו"ל, ובהם פרס ראש הממשלה, ופרס ביאליק לספרות על ספרה "מקלעת השמש" ועל מכלול יצירתה לשנת 2006.

משפחתה
רחל חלפי באה ממשפחה של אמנים. דודה, אברהם חלפי, משורר ושחקן תיאטרון; אביה, שמשון חלפי, משורר וממתעדי ראשית תל אביב; אמה, מרים ברוך חלפי, פסלת ומשוררת.

נשואה לסופר ולמתרגם שהיה בעבר שדר וקריין בקול ישראל חיים תדמון.
ספרי שיריה

* שירים תת-ימיים ואחרים. (הוצאת הקיבוץ המאוחד, 1975).
* נפילה חפשית. (עכשיו, 1975).
* זיקית, או עיקרון אי-הוודאות. (הקיבוץ המאוחד, 1986).
* חומר. (הקיבוץ המאוחד, 1990).
* אהבת הדרקון. (הקיבוץ המאוחד, 1995).
* נוסעת סמויה. (הקיבוץ המאוחד, 1999).
* מקלעת השמש - מבחר 1999-1975. (הקיבוץ המאוחד, 2002).
* תמונה של אבא וילדה. (קשב לשירה, 2004).
* פרטים סודיים מתוך הקלסר השקוף. (הקיבוץ המאוחד, 2007)
* מכשפות. (קשב לשירה, 2009).
* תמונה של אמא וילדה. קשב לשירה, 2010

לקריאה נוספת

בראל, נוית. משוררים משוכללים. עתון 77, שנה ל"א, גל' 326 (טבת תשס"ח, דצמבר 2007), עמ' 16־17

קישורים חיצוניים

* רפי וייכרט,
* 
* 
* 
* 
* נוית בראל.. 25/11/2007. אתר ynet.
* 
* 
* אלי אליהו,, הארץ, 7.5.2009
* רן יגיל,, nrg , 2/6/2009
* אלי אשד,, בלוג באתר "רשימות", 24 בינואר 2004
* אלי הירש,, ידיעות אחרונות, 1/5/09
* רחל חלפי,, בבלוג של אלי אשד באתר "רשימות", 3.6.2009 
* אלי אשד,, בלוג באתר "רשימות, 29 בספטמבר 2009 
* 
* 
* 
* אלי הירש,, ידיעות אחרונות, 15.10.10




מלך רומניה מיכאי הראשון (Mihai I) משושלת הוהנצולרן - זיגמרינגן (נולד ב־25 באוקטובר 1921), בסינאיה, כבנו של קרול השני, מלך רומניה והנסיכה אלנה, אחותו של פאול, מלך יוון.
מיכאי הוא נין מדרגה שנייה של המלכה ויקטוריה ובן דוד מדרגה שלישית של המלכה אליזבט השנייה.

מיכאי שלט ברומניה פעמיים. בפעם הראשונה הוא הוכתר אחרי מות סבו פרדיננד הראשון, מלך רומניה (ויתור אביו על הכתר בדצמבר 1925) ב־20 ביולי 1927 ושלט עד ה־8 ביוני 1930 כשהודח על ידי אביו. בפעם השנייה שב לכס המלכות ב־6 בספטמבר 1940 במקום אביו שוויתר על הכס בפעם השנייה ושלט עד 30 בדצמבר 1947, כאשר נאלץ לוותר על מלכותו לטובת המשטר הקומוניסטי שתפס את השלטון.

מיכאי שלט בימי מלחמת העולם השנייה, בתקופת המשטר הפרו נאצי של מרשל יון אנטונסקו. כשהכוחות הצבאים של ברית המועצות חדרו לרומניה, הוא ארגן את מעצרו של אנטונסקו. הוא התנגד למשטרים הפרו קומוניסטים שקמו לאחר המלחמה, לכן אולץ לוותר על מלכותו ויצא לגלות בשווייץ. חזרתו התאפשרה רק בשנת 1997, לאחר נפילת המשטר הקומוניסטי.

מיכאי נקרא על שמו של מיכאי האמיץ, גיבור לאומי רומני.


חוג המספרים השלמים הוא מערכת מספרים הכוללת את המספרים השלמים, חיוביים ושליליים, לרבות אפס (ואותם בלבד), יחד עם פעולת החיבור החיסור והכפל. את חוג המספרים השלמים מקובל היום לסמן באות <Math Formula>, שהיא האות הראשונה במלה הגרמנית Zahlen (מספר).

אוסף זה של מספרים הוא הדוגמה הבסיסית לחוג קומוטטיבי. ככזה, חוג המספרים השלמים הוא תחום שלמות אוקלידי, ובפרט תחום ראשי (כלומר, כל אידאל שלו נוצר על ידי איבר יחיד). מכיוון שכך, החוג הוא נתרי (סיבה נוספת: חוג המנה ביחס לכל אידאל לא טריוויאלי הוא סופי). חוג זה אינו ארטיני, שהרי הסדרה <Math Formula> אינה מסתיימת. החבורה החיבורית של חוג המספרים השלמים היא החבורה הציקלית האינסופית.

בפיתוח האקסיומטי של מערכות מספרים, חוג המספרים השלמים מוגדר מתוך מערכת פאנו של המספרים הטבעיים. שדה השברים של המספרים השלמים הוא שדה המספרים הרציונליים.


חנוך בן קין הוא דמות מקראית המוזכרת בספר בראשית, פרק ד', פסוקים י"ז-י"ח. חנוך היה בנו של קין והעיר חנוך, שהייתה העיר שנבנתה על ידי קין בארץ נוד קדמת עדן, נקראה על שמו. העיר נבנתה על אף הקללה שהטיל אלוהים על קין  (בראשית, ד', י"ב), ויש המפרשים כי היא נבנתה מרגע שהקללה הוסרה. בנו של חנוך היה עירד.

הפסוקים המקראיים המזכירים את חנוך בן קין:
* בראשית, פרק ד', פסוק י"ז: 
* בראשית, פרק ד', פסוק י"ח: 


עירד, דמות מקראית, בנו של חנוך, נכדו של קין ואביו של מחויאל. מוזכר בפסוק יחיד:  (בראשית ד' 18). על אף כי לא נתבררה משמעות השם עירד, הוא משמש בעברית כשם פרטי. 


מחויאל, דמות מקראית, בנו של עירד ואביו של מתושאל אבי למך, הוא דמות הנזכרת בספר בראשית (פרק ד) בסדר הדורות של צאצאי קין. 
 


מתושאל הוא דמות מקראית הנזכרת בספר בראשית (פרק ד, פסוק יח) בסדר הדורות כאחד מצאצאיו של קין. מתושאל הוא בנו של מחויאל ואביו של למך.

לפי המדרשים (בראשית רבה ואחרים) השם בא מהמילה התשה - הא-ל התיש את בני דורו ועשאם יגיעי כח (הכוונה לבני דור המבול שנאבדו מן העולם).



יובל, דמות מקראית, מתואר במקרא כבנם השני של למך בן מתושאל ועדה אשתו. על פי המקרא , כלומר המציא את אמנות הנגינה.

יובל הוא אח ליבל, ומאשת אביו השנייה צלה הוא אחיהם של תובל קין ונעמה. שלושת אלו מוצגים כאבות העיסוקים האנושיים הבסיסיים - חרשות המתכת, רעיית הצאן והמוזיקה. ייחוס המצאת פעילות אנושית לדמות מייסדת נפוץ במיתולוגיות רבות אם כי בדרך כלל הדמות המייסדת תהיה על-אנושית ויצורף גם סיפור המתאר את אופי ההמצאה, כגון פרומתאוס שנתן לבני האדם את האש לפי המיתולוגיה היוונית.

מקור שמו של יובל לא ברור. ייתכן ששמו הוא למעשה שיקוף של שם אחיו יבל, רועה הצאן שמכונה כך על שם היובֵל - הזכר המוביל את העדר. קיימים מספר אחים בגנאלוגיה המקראית בעלי שמות קרובים. היו שפירשו את שמו של יובל עצמו מלשון היובֵל, כאשר לפי פירוש זה משמעותו היא שופר.  

קישורים חיצוניים



יָבָל הוא דמות מקראית, בנו הבכור של למך בן מתושאל מעדה אשתו, הוא דמות הנזכרת בספר בראשית (פרק ד) בסדר הדורות שבין אדם לנח. "הוא היה אבי יושב אהל ומקנה".

אח ליובל, ומאשת אביו השנייה צלה הוא אחיהם של תובל קין ונעמה.

קישורים חיצוניים




צִלה, אשתו השנייה של למך בן מתושאל, היא דמות מקראית הנזכרת בספר בראשית (פרק ד) בסדר הדורות שבין אדם לנח. שמות בניה: תובל-קין ונעמה.

למך שר לנשותיו, עדה וצלה: .

רש"י, בעקבות בראשית רבה, מסביר מדוע היו ללמך שתי נשים: "כך היה דרכן של דור המבול, אחת לפריה ורבייה ואחת לתשמיש. זו שהיא לתשמיש משקה כוס של עקרין כדי שתעקר ומקושטת ככלה ומאכילה מעדנים, וחברתה נזופה ואבלה כאלמנה". על צלה מוסיף רש"י "היא של תשמיש על שם שיושבת תמיד בצלו". בפירוש זה יש קושי, שהרי צלה ילדה בן ובת. הפירוש "דעת זקנים מבעלי התוספות" מנסה ליישב קושי זה על פי הכתוב "וגם צלה ילדה", ודבריו: "דלהכי כתיב גם, כלומר אף צלה שנבחרה לתשמיש ילדה, ולא הועיל לה כוס של עקרין".



נעמה, בתו של למך בן מתושאל מצלה אשתו, היא דמות הנזכרת בספר בראשית (פרק ד) בסדר הדורות שבין אדם לנח. אחיה: תובל-קין.

לפי חז"ל, הייתה נעמה אשתו של נח, בונה התיבה אך יש גם דעות לפיהן נעמה אשת נח הייתה מישהי אחרת שלא מצאצאי קין.

לפי ספר היובלים נוח לקח לו אשה ושמה אמצרה בת רקעיאל בת אחותו. לכן אין זה ודאי שנעמה הייתה אשתו של נח.

בנוסף, מוזכרת "נעמה העמונית" אשת שלמה, אם רחבעם (מלכים א', פרק י"ד, פסוק כ"א).

דמותה של נעמה בתורת הנסתר היהודית
במיתולוגיה היהודית, נעמה היא שדה מפמליתה של לילית וע"פ ספר הזוהר, אחת מארבע אמהות השדים, בנוסף ללילית, מחלת ואגרת. 
 נעמה היא אמו של השד אשמדאי.

על פי מדרשים תלמודיים, נעמה מוזכרת כפלגשו של אדם הראשון לפני בריאת חוה. במקורות אחרים ההתייחסות היא לנעמה, אחות תובל-קין, אשר מוזכרת בספר בראשית. 

הערות שוליים


 


דוֹרוּ (בפורטוגלית: Douro; בספרדית Duero; בלטינית: Durius) הוא אחד מהנהרות הגדולים בחצי האי האיברי, באורך 897 ק"מ.

ראשיתו ליד סוֹריה שבקסטיליה ולאון (בספרד), לא הרחק מהגבול עם לה ריוחה. הוא זורם מערבה לאורך המסטה הספרדית, ועובר בין היתר דרך הערים סוֹריה, ארנדה דה דוארו וסמורה. המישור שבו זורם הנהר הוא בעל אקלים יבש, ויש בו בעיקר שדות חיטה.

כמה עשרות קילומטרים ממערב לסמורה משנה הנהר את כיוונו וזורם דרום-מערבה. הוא מתווה את קו הגבול עם פורטוגל לאורך כ-100 ק"מ, ואז חוזר לזרום מערבה בתוך פורטוגל. אז אפיקו נעשה צר ומשופע בקניונים, ואין לאורכו כמעט מקומות יישוב. הוא נשפך לאוקיינוס האטלנטי בעיר פורטו. באזור זה מגדלים גפנים שענביהם משמשים להכנת יין פורטו.

לרוב אורכו אין אפשרות לשוט בו, למעט בחלקים מאפיקו בפורטוגל.


 
 
 
 
 


איינדהובן נגד השעון קבוצתי (Team time trail Eindnovhen) הוא מרוץ אופניים חד-יומי שהתקיים במשך שלוש שנים כחלק מסבב הפרו טור הנערך באיינדהובן שבהולנד בחודש יוני. המרוץ הראשון נערך ב-2005 והאחרון ב-2007.

המרוץ הוא מרוץ נגד השעון קבוצתי: כל קבוצה מוזנקת חמש דקות אחת מהשנייה והזמן נמדד רק כאשר מגיעים לסיום חמישה רוכבים לפחות.

בתחרות משתתפות 22 קבוצות (20 קבוצות פרו טור ועוד שתי קבוצות שהוזמנו על ידי מארגני התחרות).

כל קבוצה כוללת שמונה רוכבים בניגוד לקבוצות בנות תשעה רוכבים המשתתפות בגרנד טורס, אשר גם בהם נערך לעתים קטע של רכיבה קבוצתית נגד השעון.

הרוכבים רוכבים במסלול יחסית שטוח של 45-50 קילומטר. חלקו הראשון של המסלול הוא יחסית טכני ובעל מספר פניות כאשר אחת מהפניות היא פניית פרסה.

בשנת 2008 הודיעה העיר איינדהובן על הסרת מעורבותה במרוץ וכתוצאה מכך, לא נערך המרוץ ב-2008. ה-UCI (איגוד האופניים הבינלאומי) הודיע כי המרוץ ימשיך אך במקום ובמתכונת חדשים.

הקבוצות המנצחות
* 2005 - גרולשטיינר (גרמניה)
* 2006 - Team CSC (דנמרק)
* 2007 - Team CSC (דנמרק)


חוזה סן-ז'רמן, שנחתם ב-10 בספטמבר 1919, הוא ההסכם המדיני שקבע את אופן פירוקו של החלק האוסטרי של האימפריה האוסטרו-הונגרית לאחר מלחמת העולם הראשונה והטיל מגבלות על הרפובליקה האוסטרית החדשה. בחוזה טריאנון נקבע אופן פירוקו של החלק ההונגרי של האימפריה. בהסכם הכירה הרפובליקה האוסטרית הראשונה בעצמאותן של הונגריה, פולין, צ'כוסלובקיה וממלכת הסרבים, הקרואטים והסלובנים. החוזה נכנס לתוקף ב-16 ביולי 1920 ובכך זה חדלה האימפריה האוסטרו-הונגרית מלהתקיים כישות מדינית.
החוזה הוא חלק משורת הסכמים שנחתמו בתום ועידת השלום בפריז אשר סיימו באופן רשמי את מלחמת העולם הראשונה, קבעו את הגבולות החדשים באירופה והטילו מגבלות על המדינות המנוצחות. 

צוות המשא ומתן האוסטרי הגיע לסן-ז'רמן כבר במאי 1919, אולם הורשה רק להעביר הצעות כתובות לשאר  המשלחות בעוד שהשתתפות פעילה בדיונים נאסרה עליו. בית הבסבורג והקיסרות הגרמנית הואשמו בפתיחת המלחמה. בתום הדיונים נמסר החוזה למשלחת האוסטרית ב-2 בספטמבר ונחתם בין אוסטריה ובין 17 מדינות ההסכמה ונספחיה ב-10 בספטמבר בטירת סן-ז'רמן-אן-לאי (כ-19 קילומטרים מערבית לפריז).

עיקרי החוזה
עיקרי חוזה השלום (שהכיל במלואו 381 סעיפים) היו:

* בוהמיה, מוראביה, שלזיה האוסטרית וחלק קטן מאוסטריה תחתית נמסרים לצ'כוסלובקיה, שהוקמה בחוזה זה. נשללת זכות ההגדרה העצמית מהאוכלוסייה דוברת הגרמנית בחבל הסודטים, כאשר זו כבר הקימה מחוזות עצמאיים בשטח באוקטובר 1918. 
* וולשטירול ודרום טירול נמסרות לאיטליה. 75 אחוז מאוכלוסיית דרום טירול היו דוברי גרמנית. 
* הריביירה האוסטרית, העיר טריאסטה, העיר זאדאר וכמה איים דאלמטיים נמסרים לאיטליה.
* דאלמטיה וחלקים משטיריה ומקרינתיה נמסרות לממלכת הסרבים, הקרואטים והסלובנים.
* בדרום קרינתיה (באזור קלגנפורט) צריך להיערך משאל עם שיקבע את השייכות של האזור לאוסטריה או לממלכת הסרבים, הקרואטים והסלובנים.
* חבל מערב הונגריה נמסר לאוסטריה ונקרא מאוחר יותר בורגנלנד. 
* בוקובינה נמסרת לרומניה.
* גליציה נמסרת לפולין.
* איסור על איחוד מדיני או כלכלי עם גרמניה ללא אישור חבר הלאומים.
* השם אוסטריה הגרמנית (Deutschösterreich) שבו נקראה אוסטריה החל מנובמבר 1918 אסור בשימוש. לכן נקראת אוסטריה מעתה הרפובליקה האוסטרית.
* הגבלת גודל צבאה של אוסטריה לכוח של 30,000 חיילים לכל היותר, בשירות קבע בלבד. שירות חובה נאסר. מפעלי נשק וציוד לחימה צריכים להיהרס.
* אוסטריה מחויבת בתשלום פיצויים למדינות ההסכמה.
*  אוסטריה מחויבת לאפשר חופש תנועה מוגדר בנהרות ובמסילות ברזל לתוך ומחוץ לאזורים שהיו חלק מהאימפריה האוסטרו-הונגרית.

השלכות החוזה
גרמניה והונגריה נאלצו אף הן לחתום על חוזי שלום דומים במהותם להסכם זה - אובדן שטח ניכר, הגבלות צבאיות ותשלום פיצויים למדינות ההסכמה.

בעקבות תנאי החוזה נותרה אוסטריה מדינה עם אוכלוסייה בת 6.5 מיליון תושבים, כ-4 מיליון דוברי גרמנית נותרו מחוצה לה, מפוזרים במדינות 
השכנות. הרוב המוחלט באוכלוסייה שאף לאיחוד פוליטי עם גרמניה (שנאסר ל-20 שנה לפחות) ולא לעצמאות מדינית כפויה.
לשלטון הדמוקרטי לא הייתה מסורת באוסטריה. המלוכנים מימין והקומוניסטים משמאל היוו סכנה ליציבות המשטר.
השוק הכלכלי הרחב של האימפריה האוסטרו-הונגרית (עם אוכלוסייה של למעלה מ-50 מיליון תושבים) נעלם ובנוסף לכך העיק גם נטל פיצויי המלחמה שאותם התחייבה אוסטריה לשלם. 
התוצאה הייתה משבר כלכלי עמוק, חוסר יציבות שלטונית ואנטישמיות בממדים מדאיגים.

קישורים חיצוניים
*


 
מחשב קוונטי הוא מכונה המעבדת נתונים תוך שימוש ישיר בתכונות של מכניקת הקוונטים כגון סופרפוזיציה ושזירה קוונטית. מחשב קוונטי שונה ממחשב רגיל, הוא משתמש בקיוביט (ביט קוונטי) במקום ביט כיחידת המידע הבסיסית, והפעולות הבסיסיות שניתן לבצע על קיוביטים שונות מהשערים הלוגיים העומדים בבסיסו של מחשב קלאסי. ישנן בעיות שמחשב קוונטי מסוגל לפתור ביעילות גבוהה יותר מאשר האלגוריתם המיטבי האפשרי עבור מחשב קלאסי רגיל, אולם מבחינה חישובית הם שקולים, וכל בעיה שניתן לפתור באמצעות מחשב קוונטי ניתן לפתור גם באמצעות מחשב קלאסי, גם אם יידרש לשם כך זמן ארוך בהרבה. 

המחקר התאורטי בתחום המחשוב הקוונטי החל בשנות השבעים של המאה ה-20 ומהווה מוקד עניין הן באקדמיה והן בגופי ממשל וצבא ברחבי העולם, בזכות ההבטחות לשיפור משמעותי בביצועים של חישובים שונים. נבנו מספר דגמים שמימשו מחשבים קוונטיים בני קיוביטים בודדים לפרקי זמן קצרים, ובשנת 2001 נעשה באוניברסיטת סטנפורד שימוש במחשב קוונטי על מנת לפרק לגורמים את המספר 15 בעזרת אלגוריתם שור. עם זאת, הטכנולוגיה הקיימת היום עדיין אינה מאפשרת בניית מחשב קוונטי בקנה מידה סביר.

רקע

המחקר בנוגע לעיבוד אינפורמציה ולמחשבים קוונטיים החל בשנות השבעים של המאה העשרים. בשנת 1973 פרסם אלכסנדר חולבו את המאמר הראשון בתחום, ובו ההבחנה שעל אף ההבדלים ביניהם, n קיוביטים אינם יכולים לייצג יותר מ-n ביטים קלאסיים. אחד החלוצים בתחום היה הפיזיקאי ריצ'רד פיינמן, שבשנת 1981 ניסח את ההבחנה הבאה - כאשר מנסים לחשב את חיזויי מכניקת הקוונטים עבור מערכות פיזיקליות גדולות, נראה שמחשב רגיל לא יכול לעשות זאת ביעילות בגלל המשאבים המעריכיים הנדרשים לייצוג פונקציית הגל. ואולם, הטבע עצמו הרי מבצע חישובים אלו, במובלע, כאשר המערכת הפיזיקאלית מתקיימת במציאות. מכאן, נראה שלטבע, הפועל על פי מכניקת הקוונטים, יש יתרון ביכולת החישוב שלו מול מחשב "קלאסי". אם כך, נוכל אולי לבנות סוג חדש של מחשב, המנצל אפקטים קוונטיים לביצוע חישוב באופן יעיל יותר. מחשב כזה יוכל לחשב את חיזויי מכניקת הקוונטים ביעילות - ואולי אף לבצע חישובים אחרים באופן יעיל יותר מכל מחשב "קלאסי".

בשנת 1985 ניסח דיוויד דוייטש מודל תאורטי אוניברסלי למחשב קוונטי, מכונת טיורינג קוונטית. בדומה למכונת טיורינג קלאסית מדובר במודל תאורטי פשוט המגלם בתוכו את כל העצמה החישובית של מחשב קוונטי, בלי תלות באופן המימוש שלו. דוייטש הראה שעל אף ההבדלים בין המודלים השונים, מבחינה חישובית מכונת טיורינג קוונטית שקולה למכונת טיורינג קלאסית ולמעשה מחשב קוונטי לא מפר את תזת צ'רץ'-טיורינג.

קיוביט

יחידת המידע הבסיסית במחשב קלאסי נקראת סיבית או "ביט", כל ביט יכול להיות באחד משני מצבים 0 או 1. לעומת זאת, יחידת המידע הבסיסית במחשב קוונטי נקראת קיוביט (ביט קוונטי), כל קיוביט יכול להיות במצב 0 או 1, אך גם בכל סופרפוזיציה קוונטית שלהם. באופן דומה, רגיסטר קלאסי בן n ביטים יכול לייצג כל אחד מ-<Math Formula> מצבים שונים, רגיסטר קוונטי יכול לייצג כל סופרפוזיציה של <Math Formula> מצבים שונים. 

סופרפוזיציה של קיוביט בודד מיוצגת על ידי - <Math Formula> כאשר המשמעות היא שבעת מדידה קוונטית יש הסתברות של <Math Formula> למצא את הקיוביט במצב 0 והסתברות של <Math Formula> למצא את הקיוביט במצב 1. כיוון שניתן למצא את הקיוביט רק באחד מבין שני המצבים, <Math Formula> שהם מספרים מרוכבים, מקיימים <Math Formula>. קיוביט בודד מיוצג לצרכים תאורטיים על ידי שני מספרים מרוכבים, ולכן יכול לכאורה לייצג כמות אינסופית של מידע. אכן ניתן לבצע חישובים ומניפולציות שונות על קיוביט המייצג סופרפוזיציה בין מספר מצבים, אך בסופו של דבר מדידה קוונטית שלו תגרום לקריסה של פונקציית הגל ולאחריה במקום סופרפוזיציה של שני המצבים יתקבל מצב אחד ויחיד. תכונה זו של סופרפוזיציה מאפשרת לבצע חישובים בצורה שונה מהאופן שבו הם מתבצעים במחשב קלאסי, ועם זאת קריסת פונקציית הגל בעת המדידה מגבילה את העצמה החישובית.

שערים קוונטיים

במחשב קלאסי, הפעולות הבסיסיות שניתן לבצע על ביטים מיוצגות באמצעות שערים לוגיים, ואלו יכולים לממש כל פונקציה בוליאנית שהקלט שלה הוא מספר כלשהו של ביטים, והפלט שלה יכול להיות כל מספר אחר של ביטים. המנגנון המקביל במחשב קוונטי נקרא שער קוונטי, שער כזה יכול לממש כל אופרטור יוניטרי על מספר קיוביטים, והתוצאה שלו תהיה בת מספר זהה של קיוביטים. נהוג לייצג שערים קוונטיים כמטריצות יוניטריות, כאשר שער קוונטי הפועל על <Math Formula> קיוביטים ייוצג על ידי מטריצה מגודל <Math Formula> (כאמור, מצב אוגר קוונטי המכיל <Math Formula> קיוביטים מיוצג על ידי וקטור ממימד <Math Formula>).

הכח החישובי של מודלים  קוונטיים

חיפוש

נניח שנרצה למצוא מספר העומד בקריטריון מסוים. לדוגמה, נאמר שקלטנו תשדורת המוצפנת בשיטת ההצפנה DES, ואנו מחפשים את מפתח ההצפנה, שהוא מספר אקראי שאורכו 56 ביטים. קל לבדוק אם מספר נתון הוא המפתח הנכון, אבל כדי למצוא את המפתח הנכון (באופן ישיר) נאלץ לבדוק <Math Formula> אפשריות, וזהו תהליך ארוך מאד. אם ברשותנו מחשב קוונטי, נוכל לתכנת אותו לפתור את בעיית החיפוש באופן יעיל יותר. ניקח 56 קיוביטים, ונפעיל עליהם פעולה אשר תביא אותם למצב של סופרפוזיציה אחידה של כל <Math Formula> האפשרויות. כעת נורה למחשב לבדוק את נכונות המפתח, ועפ"י עקרון הסופרפוזיציה הוא יעשה זאת במקביל עבור כל המפתחות האפשריים, באותו זמן שמחשב קלאסי היה דורש לביצוע בדיקה עבור מפתח בודד. 

במבט ראשון נראה שהשגנו שיפור אדיר במהירות (מעריכי באורך המפתח שמחפשים). ואולם, נשאר אתגר נוסף - כיצד נחלץ את המפתח הנכון, כלומר זה שעבורו הבדיקה הצליחה, מתוך הסופרפוזיציה? בשנת 1996 פיתח לוב גרובר אלגוריתם חיפוש קוונטי המאפשר לעשות זאת בעזרת כ-<Math Formula> פעולות קוונטיות (ובאופן כללי <Math Formula> פעולות, כאשר <Math Formula> הוא אורך המפתח). מסתבר שבאופן כללי, לא ניתן לבצע את החיפוש מהר יותר, כלומר, למחשב הקוונטי יש יתרון (ריבועי) על פני מחשב קלאסי בפתרון בעייות חיפוש כלליות, אך לא יותר מכך. 

מציאת גורמים ראשוניים

אחת הבעיות החשובות שניתנות לפתרון באמצעות מחשב קוונטי היא  מציאת הגורמים הראשוניים של מספר גדול. הדבר חשוב בין השאר כי  משמעו שמי שברשותו מחשב קוונטי יוכל  לפצח את שיטת  ההצפנה RSA: בהצפנת RSA המפתח הסודי הוא שני מספרים ראשוניים גדולים מאוד <Math Formula> ו-<Math Formula>, ורק מכפלתם <Math Formula> מתפרסמת. השערה מקובלת היא שהחישוב ההפוך, כלומר מציאת הגורמים הסודיים <Math Formula> ו-<Math Formula> בהינתן מכפלתם N, מהווה בעיה שאינו ניתנת לפתרון יעיל במחשב קלאסי. בטיחות שיטת ההצפנה מסתמכת על קושי זה. ב-1994 פיתח מדען המחשב פיטר שור אלגוריתם קוונטי למציאת גורמים ראשוניים של מספר נתון. הוא עשה זאת על ידי המרה של בעיית הפירוק לגורמים לבעיה של מציאת מחזור עבור פונקציה מסוימת, והראה שמחשב קוונטי יכול למצוא את המחזור ביעילות רבה (בעזרת גרסה קוונטית של התמרת פורייה). הרעיון הוא שמחשב קוונטי "רואה" בו זמנית את כל נקודות הפונקציה ולכן יכול לבצע התאבכות על מנת לקבל את המחזור של הפונקציה.

מגבלות עקרוניות

למרות שידועות בעיות שמחשב הקוונטי יכול לפתור ביעילות גדולה יותר ממחשב קלאסי, יכולתו של מחשב קוונטי אינה בלתי מוגבלת והוא אינו "פתרון קסם" לכל בעיה חישובית. בראש ובראשונה, ידוע כי ההבדל העקרוני בין מחשבים קוונטיים וקלאסיים הוא ביעילות (דהיינו, סיבוכיות) בלבד; כלומר, כל בעיה הניתנת לפתרון על מחשב קוונטי ניתנת לפתרון גם על כל מחשב קלאסי, אם כי ייתכן שהדבר ידרוש משאבים גדולים יותר. גם הפרש היעילות אינו שרירותי - הוא לכל היותר מעריכי, וישנן בעיות אותן מחשב קוונטי אינו יכול לפתור באופן יעיל הרבה יותר ממחשב קלאסי. לא ידוע אם מחשב קוונטי מסוגל לפתור  בעיות NP-שלמות בזמן ריצה פולינומי, ומדענים רבים משערים שאין כך הדבר.

ראו גם

* מכניקת הקוונטים
* תורת האינפורמציה
* אינפורמציה קוונטית
* קיוביט
* שער קוונטי
* הצפנה קוונטית
* אנטרופיה של שנון
* אהרון או'קונל

קישורים חיצוניים
* 
* שחר דולב,, "גלילאו" 77, ינואר 2005.
* דורית אהרונוב, , אודיסאה 1 
* פרופ' טל מור מהמחלקה למדעי המחשב בטכניון בהרצאה על, כפי שהוצגה בכנס ה-HPC בסדנת יובל נאמן למדע, טכנולוגיה וביטחון, באוניברסיטת ת"א, דצמבר 2011.




אוקטנט היא קבוצת כוכבים חיוורת שצוינה לראשונה על ידי ניקולא לואי דה לאקאי ומייצגת אוקטנט - כלי ניווט שקדם לסקסטנט והיה בנוי על קשת באורך של שמינית מעגל ומכאן שמו. הקבוצה ראויה לציון בזכות העובדה שהקוטב הדרומי השמיימי נמצא בגבולותיה, כך שניתן לראותה מחצי הכדור הדרומי בכל חודשי השנה (העלייה הישרה והחודש המועדף לצפיה (המצוינים משמאל) מתייחסים לשלושת הכוכבים הבהירים ביותר בקבוצה). כוכבה σ באוקטנט הוא הכוכב קרוב ביותר לקוטב הדרומי השמימי שנראה לעין הבלתי-מזוינת, אבל הוא עמום מכדי לשמש לצורכי ניווט ובדרך כלל משתמשים בקבוצת הצלב הדרומי כדי למצוא את הדרום.

משום שהקבוצה הוגדרה לראשונה רק במאה ה-18 והיא נמצאת סביב הקוטב הדרומי השמיימי, היא לא הייתה ידועה לתרבויות האירואסיאתיות ולתרבויות אגן הים התיכון, ולכן אין אגדות הנוגעות לה בתרבויות אלו.

כוכב הדרום
σ באוקטנט שנמצא כמעלת קשת מהקוטב הדרומי השמיימי הוא ענק צהוב במרחק של כ-270 שנות אור ובהירותו היא מדרגה 5.4, כלומר ניתן לראותו בעין רק בתנאי צפייה מייטביים. במאה ה-19 היה הכוכב קרוב יותר ברבע מעלה לקוטב הדרומי וכיום בשל תנועת הנקיפה שלכדור הארץ הקוטב הדרומי השמיימי מתרחק ממנו לאזור ללא כוכבים הניתנים לצפייה בעין.




פירוס (319 לפנה"ס - 272 לפנה"ס) מגדולי מלכי אפירוס, אחד מהידועים במצביאי העולם העתיק ויוזם מלחמת פירוס.

פירוס היה בנו של איאקידס מלך הומלוסים שבאפירוס. בצעירותו שהה בגלות עקב מלחמות ירושה בארצו. לאחר הדחתו מכיסאו ב-302 לפנה"ס אימץ אותו גיסו, דמטריוס פוליורקטס והוא קיבל מקום גבוה בשורות צבאו של הלה. לאחר תבוסתו של דמטריוס בקרב איפסוס, שבו לקח פירוס חלק פעיל, הוא נשלח כבן ערובה לחצרו של תלמי מלך מצרים. 

פירוס התחבב על תלמי וזכה לתמיכתו הנלהבת. בעזרתו הוא הצליח לשוב לאפירוס, ולטעון מחדש לכתרו. בשנת 297 לפנה"ס חזר אל כס שלטונו והפך למלך אפירוס.  בתור מלך אפירוס הצליח פירוס להפוך את ארצו לאחת מהממלכות החזקות בעולם ההלניסטי, לספח לה שטחים נרחבים ממוקדון, תסליה, איטוליה, והאיים האיוניים.

בשנת 280 לפנה"ס, פלש פירוס לאיטליה, בעקבות בקשת העזרה שנשלחה לו מהעיר היוונית טאראנטו הייתה נתונה במאבק עם הרפובליקה הרומית. פלישתו של פירוס החלה למעשה את מלחמת פירוס, מלחמה בה ספגו הרומיים תבוסות כבדות לצבאם ולכבודם. לפירוס עמדו היתרונות של חיילות רגלים משובחים, חיל פילים, ויכולתו הטקטית הגבוהה כמצביא. במהלך המלחמה הצליח פירוס להסב מפלות כבדות לרומים בהרקליה ואסקולום, אך יחד עם זו לא הצליח להביס את הרומאים. לאחר הקרב באסוקולום,  שבו ניצח אך במחיר כמעט כל צבאו, אמר לפי עדות פלוטארכוס את משפטו המפורסם: "עוד ניצחון כזה ואבדנו", אשר הפך למטבע לשון וכונה על שמו בשם "ניצחון פירוס".

אי יכולתו של פירוס להגיע להכרעה במלחמה, סירובו של הסנאט הרומי לשאת ולתת איתו, ולפי חוקרים מסוימים, אופיו ההרפתקני, הובילו את פירוס להעביר את צבאו לסיציליה, במטרה למגר את שליטת קרתגו באי, כשהוא משאיר כוחות מצב מועטים בדרום איטליה.  למרות שבתחילת מאבקו הצבאי בסיצילה זכה פירוס להצלחות נגד הפיניקים, המערכה נתגלתה ככישלון מצידו ובשנת 275 לפנה"ס חזר לאיטליה, שם הובס באופן סופי על ידי הרומים בקרב בנונטום.

פירוס נסוג מאיטליה והחל לנסות לגבש את כוחו ביוון גופה. בשנת 272 לפנה"ס נהרג במהלך קרב רחוב בארגוס, לפי המסורת על ידי אישה שזרקה עליו לבנת בניין.

קישורים חיצוניים
* 




בית הגדי הוא מושב דתי בנגב הצפון-מערבי, ליד העיר נתיבות ורצועת עזה. היישוב נוסד בח' בכסלו ה'תש"י (29 בנובמבר  1951). שמו נקבע על פי היישוב הקדום "בית הגידאה" המופיע במפת מידבא בנחלת שבט שמעון; והשתמר כנראה בשמו של הכפר הערבי הסמוך "חירבת גונדה". המושב הינו חלק ממועצה אזורית שדות נגב. 

המושב נוסד בשנת 29 בנובמבר 1949על ידי קבוצת צעירים בוגרי הסקטור הדתי בבית הספר החקלאי מקוה ישראל ברובם חברי תנועת בני עקיבא. צעירים אלו שעלו ארצה, מרומניה והונגריה, במסגרת עליית הנוער, עוד טרם הקמת המדינה, התארגנו במסגרת איגוד מושבי הפועל המזרחי. הם עלו לקרקע כ-4 ק"מ מזרחית לכביש עזה - באר שבע, והמושב קיבל את השם "נתיב המולדת". 

בתחילת הדרך התנהל היישוב כמשק שיתופי, אך איגוד מושבי "הפועל המזרחי" התקשה לגייס מתיישבים נוספים, בהתאם לאופי היישוב השיתופי, והמתיישבים, ועל כן המושב ננטש. בשנת 1951 הובאה למקום קבוצה של עולים מן האי ג'רבה שבתוניסיה, אשר שכנו במעברה שהייתה בקרבת מקום, והם וצאצאיהם מתגוררים במושב עד היום. בשנה זאת הוקמה ליד המושב תחנת טרקטורים ששירתה את מושבי כביש השובלים, (בשנת 1954 הוקמה מול מושב פדויים תחנת טרקטורים נוספת), שונה שם המושב ל"בית הגדי", והפך ממושב שיתופי למושב עובדים. 

בשנת 1955 סבל המושב מגנבות של בעלי חיים על ידי מסתננים מרצועת עזה ומירדן.

בראשית המאה ה-21, במסגרת הרחבה קהילתית הוקמה במושב שכונה חדשה. 

קישורים חיצוניים
 - באתר המועצה האזורית שדות נגב
*

הערות שוליים

גלריית תמונות




זרועה הוא מושב דתי בנגב הצפון-מערבי בסמוך לעיר נתיבות ובסמוך לרצועת עזה. המושב הינו חלק מהמועצה האזורית שדות נגב. היישוב הוקם על ידי עולים ממרוקו בשנת 1953, ומקור שמו בירמיה ב, פסוק ב': "...לכתך אחרי במדבר, בארץ לא זרועה".

בשנת 2006 הקים הרב יששכר מאיר במושב את "ישיבת הנגב החדשה-זרועה", המונה כמאה תלמידים.

קישורים חיצוניים
*

גלריית תמונות




 
 


הבונים הוא מושב במישור החוף בין קיבוץ נחשולים (מדרום) לעתלית (מצפון) והוא חלק ממועצה אזורית חוף הכרמל. מושב הבונים הינו מושב שיתופי להתיישבות של חיילים משוחררים.  המושב הוקם בשנת 1949 על ידי ארגון "הבונים" שעל שמו נקרא היישוב. המושב הוקם על שרידיו של הכפר הערבי "כפר לם", ובתחומו נמצא מבצר מימי הביניים - מבצר כפרלט. תושביו הראשונים היו עולים מבריטניה ודרום אפריקה. קבוצת העולים מדרום אפריקה עלו בראשות סולי (שלמה) אוסין. 

בשנת 1960 עזבו חלק ניכר מהתושבים שנמנו על המייסדים, עקב חילוקי דעות בתוך היישוב.
המושב התפרסם ב־11 ביוני 1985, כאשר אירע אסון הבונים, בו פגעה רכבת באוטובוס שהסיע נוסעים בקטע המסילה ליד המושב.בעקבות האסון נבנתה מול תחנת הרכבת אנדרטה לילדים ההרוגים על ידי יריב אמיתי, תושב הבונים.
בחמש עשרה השנים האחרונות עבר המושב שינויים לא מעטים בתפיסת החיים של החברים באגודה, במבנה הגאוגרפי שלו ובמבנה הדמוגרפי שלו. כיום המושב נערך לקליטה מחודשת של הבנים.

חוף דור-הבונים
על פני החוף שסמוך למושב הבונים משתרעת שמורת טבע יפהפייה, המודגשת על ידי טבלת גידוד ומנהרות שיצרו מי הים בסלעי הכורכר, וצמחיה יפה.





חנן גולדבלט (נולד ב-10 באוקטובר 1941) הוא שחקן, בדרן וזמר ישראלי שהופיע בהצגות, בסרטים ובתוכניות טלוויזיה, המפורסמת שבהן היא התוכנית "בלי סודות". בשנת 2008 הורשע גולדבלט בביצוע אונס ובעבירות מין נוספות, שהתרחשו לאורך שנים רבות בנשים שאותן לימד משחק.

קריירה בתחום הבידור
חנן גולדבלט נולד בתל אביב, למד בכפר הירוק יחד עם ישראל פוליאקוב ("פולי"), ויחד העלו מערכונים באירועים ומסיבות. הוא התקבל ללהקת הנח"ל, והיה שותף לתוכניתה "בדרך כלל" בשנת 1959.

לאחר שחרורו מצה"ל, נמנה עם יוצאי הלהקות הצבאיות שהקימו את להקת "התרנגולים", בהדרכתה המוזיקלית של נעמי פולני. לקראת התוכנית השנייה, עזב גולדבלט את הלהקה לטובת משחק בתיאטרון. בשנת 1962 השתתף במופע "שורש כל רע", על פי "מנדרגולה" של מקיאוולי, שהועלה במועדון "החמאם" ביפו, יחד עם יהורם גאון, עם בומבה צור, עם יוסף כרמון ועם מרגלית אנקורי.

בשנת 1966 שיחק בסרט "שני קוני למל" יחד עם מייק בורשטיין, עם מרדכי ארנון (פופיק) ועם אושיק לוי. בסוף שנות ה-60, הקים ביחד עם פופיק ארנון ואושיק לוי את שלישיית התאומים, שפעלה עד שנת 1970, והעלתה שתי תוכניות בידור.

עם פירוק שלישיית התאומים, נסע גולדבלט לארצות הברית. בסוף שנות השבעים, חזר לישראל והצטרף לצוות סדרת הטלוויזיה "קרוסלה", שם גילם את דמותו של "חנן ענן" מוכר הבלונים. אחר כך השתתף בסדרת הטלוויזיה ללימוד קריאה "בלי סודות" בתפקיד "גשש בלש". בעקבות הסדרה, העלו משתתפיה מופע לילדים.

בשנות השמונים, כתב את ההצגה לילדים "רגע מדהים בקרוסלה", והופיע בה יחד עם ציפי מור ועם הקוסם יוריני. באותן שנים הפיק אלבום סולו, שאת כל שיריו כתב בעצמו. הוא החל לביים הופעות ללהקות צבאיות, והופיע בסרטים "מלך ליום אחד", "כוח משיכה", "עירית אירית" ועוד.

בשנות התשעים, השתתף בתוכנית לימוד הקריאה "בסוד העניינים" עם חבריו לתוכנית האם "בלי סודות", והנחה את תוכנית הקיץ "דגי דיגיטלי". דיבב את הפנתר הוורוד במשחקי המחשב "משימה בינלאומית" ו"הוקוס פוקוס", דיבב גם את הרוזן פאנגולה ב"ביטלבורגס", ושימש קריין ב"מרוץ החלל של יוגי הדב". הדיבוב האחרון שלו היה תפקיד קטן בסרט "רובוטס".

במקביל להופעותיו, לימד תיאטרון במספר בתי ספר למשחק. בשנת 2004 החל בהגשת התוכנית "אדם ומלואו" בערוץ 33 (לאחר מותו הפתאומי של המגיש הקודם, עוזי חיטמן).
בנוסף לכך , הוא שיחק בתפקיד אורח בשני פרקים בסדרה "הפיג'מות" בתור מיכה - דודה של אלונה טל.

הרשעתו בעבירות מין
באוגוסט 2005 נעצר גולדבלט בחשד לביצוע מעשי אונס ומעשי סדום בשחקניות מתחילות, בהן קטינות, שהגיעו לדירתו לשם לימוד משחק. גולדבלט כפר בהאשמות נגדו, וטען שמעולם לא כפה עצמו על אף אחת מהמתלוננות. ב-3 ביולי 2008 הורשע גולדבלט בבית המשפט המחוזי בתל אביב בשתי עבירות של אונס, במעשה סדום, בשלוש עבירות של מעשה מגונה ובקבלת דבר במרמה בנסיבות מחמירות בשש נשים, שחלקן היו קטינות בזמן ביצוע העבירות, במהלך השנים 1996 - 2004.‏‏‏‏ בית המשפט התייחס לטענתו של גולדבלט וציין:
 
בית המשפט ציין כי "מדובר באירועים שהתרחשו לאורך שנים רבות, החל משנת 1986 ועד לשנת 2004" גם כלפי נשים נוספות, אך עקב ההתיישנות ניתן היה לשפוט את גולדבלט רק בעבירות המאוחרות יותר.

במסגרת הטיעונים לעונש ציין גולדבלט כי במקרים מסוימים הוא היה קל דעת, וכי כמה מהמתלוננות "בצורה זו או אחרת" נפגעו על ידיו. על גולדבלט נגזר עונש של שבע שנות מאסר בפועל, שנתיים מאסר על תנאי, ומתן פיצוי בסך 25,000 ש"ח לכל אחת משתי הנשים שהורשע באינוסן.‏‏ גולדבלט ערער לבית המשפט העליון על הרשעתו ועל חומרת העונש שהוטל עליו. בפברואר 2011 קיבל בית המשפט העליון באופן חלקי את ערעורו של גולדבלט (החליף אחת משתי עבירות האונס שבהן הורשע בעבירה של קבלת דבר במרמה בנסיבות מחמירות), והפחית את עונשו לשש שנות מאסר בפועל ושנתיים מאסר על תנאי.

הערות שוליים

קישורים חיצוניים
* 
* 
* 
* 
*, באתר חדשות 2, 7 בנובמבר 2008


השפה העמונית היא שפה שמית מהענף השמי הצפוני-מערבי שהייתה מדוברת בקרב העם העמוני. 

האזור בו דיברו את השפה ואשר בו ישבו העמונים הוא אזור רבת עמון (עמאן) של היום, הקרויה על שם העם העמוני. השרידים הארכאולוגיים העיקרים לשפה הם כתובת מצודת רבת עמון מהמאה ה-9 לפנה"ס, בקבוק ארד בתל סיראן מהמאות ה-7 - 6 לפנה"ס וכן כמה כתבי שירה. 

אף על פי שקשה להבדיל ולזהות את עיקרי השפה וייחודיה, ידוע לנו כיום שהשפה זהה כמעט לגמרי לשפה העברית המקראית עם השפעה קלה של ארמית. 

אזכורים בהקשר לעמונים ולשפה העמונית מופיעים אף במקרא.

ראו גם
* מואבית





משמרות, הוא קיבוץ במחוז חיפה בסמוך למושבה פרדס חנה-כרכור והשייך למועצה אזורית מנשה. היישוב הוקם בשנת 1933 ושמו כשם הגרעין שהקים אותו שהורכב מעולים מרוסיה, מליטא ומלטביה.

קיבוץ משמרות מפורסם בשל נציגיו הבולטים בתחום הזמר: מאיר אריאל, שלום חנוך וחנן יובל. בשמונה השנים הראשונות לאחר פטירתו של מאיר אריאל, התקיים מדי שנה אירוע לזכרו על הדשא בקיבוץ, בהשתתפות אמנים רבים.

היסטוריה
ייסוד
קבוצת משמרות נוסדה ב-16 ביוני 1933, לאחר איחוד 'קבוצת הרוסים' מפרדס-חנה עם קבוצת 'גורדוניה ליטא-לטביה', ששהתה אז במושבה חדרה. האיחוד נערך בתיווך 'חבר הקבוצות' אשר אליו השתייכו הגרעינים. את תחילתו של המשא ומתן בין הקבוצות ניהל איש חבר הקבוצות דוד סברדלוב, אך ביום ההכרעה בשאלת האיחוד היה זה פנחס לבון (לוביאניקר), ששימש אז כמזכיר חבר הקבוצות, זה אשר יישב יומיים עם אנשי הגרעינים ופיקח על ההצבעה החשאית שהכריעה בעד קבוצה מאוחדת. היה זה היום שבו נרצח חיים ארלוזורוב, מנהיגם.

ראשיתה של קבוצת הרוסים בפרדס חנה החל בהתארגנות קבוצת רוסים במגדיאל ב-1929, מהעלייה הבלתי-לגאלית מרוסיה. קבוצה זו לא השתייכה לשום תנועה קיבוצית מיישבת, ולמעשה לא הושתתה על יסודות קולקטיביים כלשהן, אלא המשיכה את היכרות חבריה מתקופת הכשרתם ברוסיה בחוות הכשרה "משמר" שבחצי האי קרים, שם קיבלו רוב החברים את הכשרתם החקלאית בפיקוחה, הדרכתה ועזרתה של חברת ה"ג'ויינט" ומנהלה הד"ר רוזן. הדבר היחידי אותו קיבלו על עצמם החברים הייתה שמירת קשר עם חברי "החלוץ" ברוסיה, ובייחוד עם אלה מחבריהם שנשארו והוגלו לסיביר וטורקיסטן.

באותו זמן נוסדה קבוצת חברים רוסיים אחרת בבנימינה, שעברה מאוחר יותר גם היא לפרדס-חנה. ב-1930 נשלחה משלחת מטעמם לזו שבמגדיאל על מנת לדון על איחוד שתי הקבוצות. לאחר ויכוחים רבים הוחלט ברוב של קול אחד על האיחוד, ושתי הקבוצות התיישבו יחד בפרס-חנה.

פרדס-חנה, בת שנה, כללה אז שני רחובות מרכזיים: רחוב האיכרים מבני המעמד הבינוני, שתמורת 800 לא"י קיבלו בית עם חצר של 5 דונם; ורחוב שני בו ישבו העובדים הקבועים של פיק"א, חברה להתיישבות. קבוצת הרוסים ישבה על ראש הגבעה, בשלושה לולים אשר שימשו מרכז של ציבור הפועלים באזור. הם עבדו בפרדסי פיק"א ובפרדסי המתיישבים, בגבייה למען הקרן הקיימת לישראל (קק"ל), בתנועת 'הנוער העובד', במפלגת מפא"י ובמשקי הבית של האיכרים.

קבוצת 'גורדוניה ליטא-לטביה' החלה נאספת בשנת 1931, בהדרכת השליח חיים בבלי, בנקודת הריכוז של קבוצת 'גורדוניה ג' בנס ציונה. כאשר נאסף מספר מספיק מקרב חברי התנועה משתי ארצות אלו, עברה הקבוצה לגבעת בוסל בחדרה, על יד המחנה של קבוצת מסדה. בסוף 1932 התרכזה קבוצה גדולה של 35 איש. עיקר עבודתם במקום הייתה בקטיף הדרים בפרדסי הסביבה ובעבודות שונות במושבה. בעקבות המחסור במקומות עבודה, נשלחו החברות לעבודה בפרדס-חנה, באמצעות 'מרכז הרוסים' שם. כך נוצר הקשר הראשון בין שני הגרעינים.

גם כאן החלו דיונים ארוכים וויכוחים על רעיון האיחוד בין שני הגרעינים, הרוסים והגורדוניסטים, אשר מנו יחד 60 איש. הנימוק שהכריע את הכף בהחלטת 'גורדוניה ליטא-לטביה' בעד האיחוד הייתה בעיית 'הרזרבות' הקטנות (עליית חברים נוספים), שבגלל קשה היה לקוות שאכן ייעלה בידם לרכז קבוצה ראויה להתיישבות, היות שהתור להתיישבות באותן שנים היה ארוך. קבוצת מסדה ישבה אז כבר שלוש שנים בחדרה ולא חלמה אפילו שתוכל להגיע להתיישבות. לעומת זאת, הובטח ל'קבוצת הרוסים' שיתחשבו בשנות מאסרם ברוסיה, למרות הוותק המועט שלהם בארץ, ויקדימו את התיישבותם מחוץ לתור; התנאי לכך היה מספר חברים מספיק שיבטיח הקמת משק עצמאי. שתי הקבוצות החליטו להתאחד.

מסיבת האיחוד נערכה בליל ה-15 ביוני, ויום למחרת, כאשר אנשי הקבוצה עדיין המומים מרצח ארלוזורוב, נחתם מצע האיחוד. המצע התנה שני תנאים להשתייכות לקבוצה: הראשון, התחייבות מוחלטת לתנועת "החלוץ" ברוסיה, על ידי קשר מתמיד וקליטת עולי רוסיה מתאימים; והשני, שצורתה הסופית תהא 'קבוצה' – קבוצת משמרות. משמעות הדבר הייתה שנקודת ההתיישבות אשר יקימו תהא קבוצה קטנה ואינטימית, כעין משפחה, ולא קיבוץ גדול ומנוכר. שם הקבוצה נבחר על שם קבוצת ההכשרה בחצי האי קרים אשר ברוסיה, 'משמר'.

עד לעלייה על הקרקע, באוקטובר 1933, ישבה הקבוצה המאוחדת בפרדס-חנה והצפיפות במקום הייתה גדולה. קבוצת משמרות קיבלה שטח של 260 דונם, מהם 200 פנויים והיתר בידי אריסים ערביים שסירבו לפנות את השטח, למרות שקיבלו כסף תמורת הקרקע. השבט הבדואי (ערב אל-תורקמן) עבר לימים לירדן ובודדים עברו לכפר קרע השכנה. חלק מהחברים עברו ל'נקודה', כפי שנקראה אז, והיתר נשאר בפרדס-חנה לעת עתה.

עלייה על הקרקע
עם המעבר לנקודה הוחל בבנייה מואצת של בריכת המים (מגדל המים, 1933) על יד חברי הקבוצה, ושלושה מבני קומותיים (באוהאוס, 1934-1937), הקיימים במקום עד היום.

בשנת 1934 ננטע הפרדס הראשון של הקבוצה, ופיק"א התחייבה להעסיק את חברי הקבוצה עד שפרדסם יניב פרי. ההזדמנות לקבל עבודה בפרדס-חנה הצטמצמה עם תחילת העלייה מגרמניה ב-1936, אך יחד עם זאת, באותה עת החלה תנופת בנייה גדולה וכמה מחברי הקבוצה הצטרפו לעבודות בניין אצל הקבלנים בסביבה. בין משימותיה השונות בנתה 'קבוצת הבניין' של משמרות בית אחד בזכרון-יעקב, אחד בגבעת-עדה וגשר על יד בת-שלמה עבור מע"צ המנדטורית. קבוצת הבניין עסקה גם בבניית היסודות לצריפי המחנה הבריטי הסמוך, הנקרא כיום מחנה 80 ובחולדה.

עם פרוץ המאורעות בארץ, בשנים 1936-1939, הצטרפה לקבוצת משמרות פלוגת חי"ש של 'ההגנה' על מנת לשמור על המקום ופיתוחו. הוקמו שתי עמדות שמירה בקצות 'הנקודה' הקיימות גם כיום. בית הספר של הקבוצה הוקם ב-1938, ועם סיום בנייתו נפנו חברי הקבוצה לבניית חדר האוכל החדש של הקבוצה (האדריכל: יעקב מטריקין, אשר בנה העתק של חדר האוכל שתיכנן בקיבוץ אפיקים, המיועד ל-220 איש במקום 400 באפיקים). עוד בטרם סיום בנייתו נערכה בו ועידת האיחוד של תנועות הנוער 'גורדוניה-המכבי הצעיר' בהשתתפו של ברל כצנלסון, אך רק בשנת 1941 נחנך חדר האוכל עצמו.

הקבוצה הקימה בית ספר מקומי לילדי הקיבוץ, אך כבר מראשיתו הצטרפו אליו ילדי חוץ וחברות נוער. לקבוצת משמרות החלו להגיע חברות נוער והכשרות כבר בשנת 1938. הראשונה הייתה חברת הנוער הלומד 'המחנות העולים', ששהתה במקום שנתיים. קבוצת נוער עולה הראשונה הגיעה במרץ 1939, קבוצה אשר נמלטה בעור שיניה מהגירושים ההמוניים של היהודים בגרמניה (אחד מחבריה: ניסן נתיב). ב-1942 הגיעה לקיבוץ קבוצת הכשרה של הפלמ"ח, ובשנים 1943-1946 שהתה והתחנכה בקיבוץ חברת הנוער העובד 'אופקים'. חברת נוער עולה הגיעה שוב רק בשנת 1949 ושהתה במשמרות עד לשנת 1951, קבוצת נערים עולים מרומניה בשם 'הפורצים'. הפעם הבאה בה תקבל קבוצת משמרות חברת נוער עולה תהיה רק בשנת 1964, קבוצות מארגנטינה.

משמרות שימשה גם מקום למפעל לייצור רימוני יד מסוג 'מילס', ששם הקוד שלו היה 'בצרון', ותפקידו היה לייצר את אבק השריפה ויציקת רימונים. את המפעל הקימה 'ההגנה' בסמוך לפרדסים, דווקא משום קרבתו למחנה הבריטי, מה ששימש ככיסוי מושלם. ואכן, הנשק במקום לא נתפס מעולם. בזמן שהות הפלמ"ח במקום (הגדוד הרביעי, פלוגה ז', ממנה יקומו שני רמטכ"לים של צבא ההגנה לישראל: דוד אלעזר (דדו) ורפאל איתן (רפול), הוקמו שני סליקים, שגם הם לא נחשפו, ונחפרה מנהרה מן 'המפעל' עד לאוהלי הפלמ"חניקים. בשנת 1943 נערכה בקיבוץ קבלת פנים לפרטיזנים מעפילים, אשר הברחתם מן החוף אל פנים הארץ הייתה מוטלת על פלוגת הפלמ"ח במקום, בנוסף לעבודתם בייצור נשק. גם חברי הקבוצה הצטרפו לעזרת העולים מן החוף. התעשייה הצבאית בראשיתה התבססה על שלושה מרכזים: גבעת הקיבוצים, ג'וערה ומשמרות.

לאחר שהמצב הכלכלי בקבוצה הקטנה התייצב במעט ב-1941, התדרדר שוב מצבה הכלכלי עקב התגייסות רבים מחבריה (כ-10 לפחות) ל בשנת 1942. חברים אחרים נרתמו לשליחויות שונות בארץ ובחו"ל, ומצב כוח האדם היה בכי רע. החברים אשר התגייסו לבריגדה היהודית, לפלוגות הסעד ולפלוגות התובלה, שלחו לחבריהם בארץ מכתבים אשר סיפרו על "אנשים עם מספר מקועקע על זרועם, בדיוק כפי שעושים לבהמות", ולאט לאט נקלטה עוצמת השואה אשר התרחשה באירופה. חברי הקבוצה איבדו בה את כל בני משפחותיהם ומעטים ידעו מה עלה בגורל יקיריהם, למרות שנציגיהן בבריגדה עשו ניסיונות לאסוף מידע על גורל המשפחות. 

במהלך השנים 1946-1947 שוב חזרה היציבות למשק, עם חזרת מגויסי הבריגדה היהודית, עלייה ב' והתנועה (חבר הקבוצות), אך מלחמת העצמאות הובילה שוב למשבר כלכלי וכן גם לחלל הראשון של הקבוצה בקרב על מענית.

עזיבת קבוצת מייסדים
בשלהי 1948 ותחילת 1949, נוסף למשבר הכלכלי התמידי של הקבוצה גם משבר חברתי חמור ביותר, ששיאו היה בעזיבת קבוצת מייסדים את הקבוצה. חלק מקבוצת הרוסים עזב את הקיבוץ ועבר לעיר. אליהם הצטרפו גם חלק מהגורדוניסטים. הרקע לעזיבה היה אי שיפור בתנאי המחייה בצריפים הצנועים, עקב הגעת עולים חדשים ששוכנו בבתי הילדים ובאוהלים וגרמו לצפיפות גדולה. ההתגייסות למען המדינה שבדרך והמדינה הצעירה שחקה קבוצה קטנה מהרוסים חברי העלייה הבלתי ליגאלית שמעולם לא באמת האמינה בערך השיתוף וגררה אחריה כמה מאנשי 'גורדוניה ליטא לטביה' שבחרו לעשות למען ביתם. השבר היה גדול. רבים בקיבוץ דיברו על בגידה.

המשבר החברתי הוביל את חברי קבוצת משמרות לנסות ולשנות במעט את אורחות החיים במקום ולהעניק לחברים הוותיקים רווחה גדולה יותר בבתיהם. חבר הקבוצות, הארגון ההתיישבותי אליו השתייכה קבוצת משמרות, אשר שמע על השינוי המקומי בערכי הקיבוץ הגיע לקבוצה ובשיחת חברים נזף בקבוצה קשות על ניסיונה להפריט את הקבוצה ולסטות 'מדרך הישר' הקיבוצית. ה'חבר' ניסה לסייע בידי הקבוצה, אך מצבם הדומה של קיבוצים רבים, הירצחם של חברי גורדוניה באירופה והמחסור בעתודות הוביל לפירוק חבר הקבוצות ולהקמת 'איחוד הקבוצות והקיבוצים' ושילובה של משמרות ב'איחוד' ב- 1951.

קליטת עלייה
מפעל הצריפים אשר הוקם בשנת 1942 קיבל תנופה עם כספי השילומים, אז גם שונה שמו לתע"ל (תעשיית עץ לבוד), 1946, הפך בשנת 1963 לחברה ממשלתית בעלת מניות והוא זה אשר קיים את קיבוץ משמרות עד לשנת 2001, עם פירוקו. מפעל זה היה מראשוני מפעלי התעשייה הקיבוצית.

קיבוץ משמרות היווה אכסניה לעשייה ציונית רבה וגופים יישובים שונים, ולאחר מכן מדינתיים, נעזרו במקום ובחבריו. התרומה הלאומית, ההתנדבות החלוצית והעשייה החינוכית מהווים ביטוי לחשיבות חלוצי משמרות. אך עם שחיקת מעמדו של פנחס לבון, מנהיג אנשי גורדוניה וחבר הקבוצות ושחיקת מעמד הקיבוצים בארץ בכלל נגרע מקומה של העשייה החלוצית הקיבוצית אשר הואשמה בכישלון קליטת העלייה הגדולה בשנים הראשונות למדינת ישראל.
במהלך השנים קלטה משמרות גרעיני נח"ל ומתנדבים מן העולם, אך בעוד שבני המשק הראשונים (ילידי שנות ה-30 וה-40) שבו לקיבוץ לאחר השירות הצבאי, בני המשק הצעירים יותר (ילידי שנות החמישים והשישים) עזבו את הקיבוץ והותירו אותו קטן וחלש.

משנות השישים
בית הספר בקיבוץ נסגר בשלהי שנות השישים וחברי קבוצת משמרות החליטו לשלב את חינוך ילדיהם עם חינוך ילדי קיבוץ גבעת חיים איחוד. בשלבים מאוחרים יותר נשלחו ילדי המשק ללימודי התיכון במעגן מיכאל. הבחירה בקיבוצים אלה נעשתה לאחר מחשבה רבה מבחינה אידאולוגית וחינוכית.

באמצע שנות השבעים הוקם במשמרות מפעל לייצור משקפיים 'אופטים' אשר במשך כמה שנים ביסס במעט את חיי הקהילה במקום אך הוא לא האריך חיים. עיקר פרנסת הקיבוץ הייתה על מפעל תע"ל וענפי החקלאות ששימשו ככלי עזר.

הפרטה בשנות התשעים
משמרות, קיבוץ אשר הקפיד על מקומו של האינדיבידואל בחברה וברח מדוגמות אידאולוגיות ככל שניתן, שבר רבים מערכי הקיבוץ המסורתי ונחשב ל'קיבוץ שאינו קיבוץ' (או ב"מילת גנאי": מושב שיתופי). המעבר ללינה משפחתית נעשה כבר בשנת 1968, כלי רכב פרטיים היו לחברים כבר בשנות השמונים, וההפרטה הגיעה למקום בשלבים כבר בתחילת שנות התשעים. משנת 2000 כיהן במקום ועד ממונה מרצון, וב- 2008 חזר הקיבוץ לנהל את עצמו, לקראת הרחבה קהילתית. כיום הבנייה סביב הקיבוץ ובשדותיו הולכת וסוגרת עליו ויש המשערים כי תוך כמה שנים יבלע ויהווה חלק מפרדס חנה כרכור.






כפר גלעדי הוא קיבוץ באצבע הגליל ליד מטולה וקריית שמונה השייך למועצה אזורית הגליל העליון. 

תולדות היישוב
הקמת היישוב
כפר גלעדי הוקם במלחמת העולם הראשונה, ב-21 באוקטובר 1916, על אדמת יק"א. ראשוני חלוציה היו חברי אגודת השומר שנוסדה בשנת 1909 בגליל. שאיפת המייסדים, שהיו שומרי מושבות, הייתה להתיישב על גבולות הארץ, במקומות מסוכנים ביותר. לפיכך בחרו בגבעה זו בקרבת גבול הארץ. צריף הראשונים ("צריף העץ") התנוסס למרחוק ונקרא בפי הערבים "התחשיבה", וסימל את היישוב בשנותיו הראשונות. האמונה הייתה אז שגבולות הארץ נקבעים בהתאם לתחומי ההתיישבות. תחילה חשבו לקרוא ליישוב "גבעת-השומר" אבל בסוף הוחלט על השם "כפר בר-גיורא", על שם אגודת "בר גיורא שחבריה הקימו את "השומר". בשנת 1918, עם מות חברם, ישראל גלעדי, שהיה מראשי "השומר" ומנהיג הקבוצה שהתיישבה במקום, הוחלט לקרוא את היישוב על שמו.

המאבק על הגבול
כפר גלעדי כמו תל חי ויישובים אחרים בסביבה היו חלק מההתיישבות החדשה בתחילה המאה ה-20 באצבע הגליל. לאחר מלחמת העולם הראשונה נמצא היישוב בתחילה בתחום המנדט הצרפתי על סוריה, מאוחר יותר תוקן הגבול ואזור אצבע הגליל צורף למנדט הבריטי על ארץ ישראל. הימצאות היישובים היהודיים באצבע הגליל תרמה להחלטה על צירוף האזור לארץ ישראל.

שלבים בתולדות היישוב
במלחמת העולם הראשונה, עת חיפשו הטורקים את אנשי ניל"י, הם אסרו את כל הגברים במקום והיישוב ננטש. הוא נעזב פעם נוספת בעקבות אירועי תל חי במרץ 1920, ולאחר שבעה חודשים שבו המתיישבים למקום. בספטמבר 1921 הצטרפו אנשי "השומר" מכפר גלעדי לגדוד העבודה, ובשנים שלאחר מכן קלט הקיבוץ מאנשי הגדוד. בשנת 1926 התאחדו שני הקיבוצים השכנים לקבוץ אחד ושמו: "כפר גלעדי-תל חי". לאחר הצטרפות קיבוצי גדוד העבודה ל קלט כפר גלעדי בשנת 1932 את "קיבוץ טבריה" של תנועת נצ"ח, מעולי הארצות הבלטיות וברית המועצות. בשנת 1936 באו לקיבוץ עולים מגרמניה ובהמשך הגיעו קבוצות רבות של נוער מניצולי השואה ועולים מארצות המזרח.

במהלך שנות השלושים והארבעים, שימש כפר גלעדי כתחנת מעבר מרכזית למעפילים שעלו לארץ דרך סוריה ולבנון. העולים דרך לבנון הוסתרו תחילה בכפר גלעדי, הועברו לאיילת השחר, משם לראש פינה ולאחר שצוידו בבגדים מתאימים ותעודות נשלחו לחיפה. בשיטה זו עברו בכפר גלעדי 8,000 עולים באופן בלתי-חוקי.

במלחמת העולם השנייה נדרשו החברים להתפנות בגלל הסכנה מצבא צרפת של וישי ששלט בסוריה. היישוב לא פונה, פרט לילדים שהועברו זמנית לתל יוסף. בשנות המאבק בבריטים שימש בסיס לפלוגות השדה (פו"ש), לפלמ"ח ובסיס להעפלה דרך היבשה מגבול סוריה וגבול לבנון.
 
בראשית שנות החמישים, בעת הפילוג בקיבוץ המאוחד עבר כפר גלעדי טלטלה קשה כאשר חלק מן החברים בקיבוץ פרשו לקיבוץ הגושרים וקבוצת פורשים מדפנה נקלטה בו.

מלחמת לבנון השנייה
במהלך מלחמת לבנון השנייה, ביום 6 באוגוסט 2006, פגעה קטיושה שירה החזבאללה בקבוצת חיילי מילואים, מחטיבה 226, שחנתה בסמוך לכניסה לבית הקברות, בהמתנה לכניסה ללבנון לפעילות מבצעית. מהפגיעה נהרגו 12 חיילים, והייתה זו אחת התקריות הקשות במלחמה. לאחר האירוע האשימו חלק מהמשפחות השכולות את בני הקיבוץ בכך שלא התירו לחיילים את הכניסה לקיבוץ בטענה שהחיילים יפגעו ברכוש הקיבוץ, אך אנשי הקיבוץ התנערו מאחריות ואילו תא"ל אלון פרידמן, ראש מטה פיקוד הצפון, שלח מכתב למזכירות הקיבוץ שבו נטל בשם צה"ל את מלוא האחריות על התקרית.

במקום הוקם גל-עד לזכר החללים.

ענפי הפרנסה
עד הקמת המדינה היו ענפי המשק העיקריים, ענפי החקלאות המקובלים: רפת לפרות, מכלאה לצאן, לולים לתרנגולות, תפוחים וגידולי ירק ופלחה. היה גם מפעל שימורים ממוקם בתל חי לזיתים. בסוף שנות החמישים החלה לפעול ליד הקיבוץ מחצבה. הוקם תאגיד של הקבוץ ושמו "מחצבות כפר גלעדי" ובית מרגוע, אשר היום הפך למלון ונקרא מלון כפר גלעדי. היום הם מהווים את מקורות הפרנסה העיקריים של הקיבוץ.

לקבוץ ארבע מחצבות המצויות באזור של אבני גיר ובזלת. המחצבות מספקות את מוצריהן גם לביצורי הגבול בגולן ובצפון. כיום המחצבות מייצרות מגוון מוצרים: חמרי מחצבה, חצץ, מצעים, אספלט, בטון, חצץ בזלת מיוחד לכבישים ראשיים, אבקות גיר לתעשיות הפלסטיק, הצבע, הנייר והדבק וחמרי קוורץ ליצור משטחי מטבח ייחודיים.

כיום
מאז שנת 2004 כפר גלעדי הוא קיבוץ משתנה (מופרט) שחבריו מקבלים שכר דיפרנציאלי (לא שוויוני) ומשלמים עבור חלק מהשירותים שמספק הקיבוץ לחבריו.

בקיבוץ בית ספר יסודי אזורי "עלי גבעה".

אתרים
מוזיאון בית השומר הוקם בשנת 1968 כדי להציג את תולדותיהם של ארגוני בר-גיורא והשומר, ואת תפקידיהם בהתיישבות, בגיוס נשק ובהגנת היישוב. הוא מתמקד בשני נושאים: התפתחות כוח המגן בארץ ישראל, וההתיישבות בגליל ובאצבע הגליל. המוזיאון הוקם על ידי אחרוני אנשי השומר, ובראשם מאיר ספקטור, רחל ינאית בן-צבי ונחום הורביץ. הבניין תוכנן כעין מגדל שמירה הצופה לעבר כל אצבע הגליל ולחצר תל חי. התצוגה במוזיאון כוללת מסמכים היסטוריים, צילומים, דגמים, שחזור "המדפייה" (חדר האורחים). דיוראמה אור - קולית, חיזיון אור-קולי, מבחר כלי נשק, דגלים ותלבושת מלאה של חבר השומר. בשנת 2008 שופץ ושודרג המוזיאון כדי שיתאים לתקופה המודרנית. המבקר עובר בין תחנות שונות ומפעיל סרטי טלוויזיה המראים את התקופה ההיא וברקע מוקראים מכתבים שאיש השומר כותב למשפחתו. 

בקיבוץ יש סליקים שניתן לערוך בהם סיורים מודרכים.

בבית הקברות של הקיבוץ מצוי אתר ההנצחה לחללי תל חי ובו אנדרטת האריה השואג וקבריהם של מגיני תל-חי, כמו כן קיים במקום בית קברות בו טמונים חברי ארגון "השומר", חללי צה"ל ותושבי היישוב. 

במערב הקיבוץ, ליד הכביש, סמוך למחצבות ולעינות גלעדי, מצויה "גבעת השוקת". בה נתגלה בית קבורה מן התקופה הרומית. במקום נמצאו שרידי בנייה וחרסים. על דופן הבניין כתוב באותיות עבריות מרובעות "חזקיה" - כנראה אבי המשפחה. ההערכה היא שאבי המשפחה נקבר במקום בסביבות שנת 200 לפנה"ס. בתוך הבור יש ארון קבורה נוסף, מהודר, עשוי שיש ועליו כתובת יוונית המציינת את שם הנקבר: הירקלידס, כנראה פקיד ממשלתי בכיר.
האתר נחפר בראשית שנות השישים על ידי הארכאולוג ד"ר קפלן, בסיוע חברי קיבוץ כפר גלעדי.

לקריאה נוספת
* קובץ השומר, תעודות, זכרונות ודברי הערכה, תל אביב: הוצאת ארכיון העבודה, תרצ"ז-1937.
* צבי אילן, 78 טיולים ברחבי ישראל, תל אביב: הוצאת עם עובד - תרבות וחינוך, 1977. 
* על ייסוד היישוב: זאב וילנאי, מדריך הגליל, תל אביב: הוצאת תור ישראל, ירושלים, 1954.

קישורים חיצוניים

*
*
 במרכז המידע להתיישבות בגליל
*
*
*
*
*

הערות שוליים



 


אגם הברבורים (ברוסית :Лебединое Озеро) הוא בלט, אופוס 20 של פיוטר איליץ' צ'ייקובסקי, שנכתב בשנים 1875-1876. 

את עלילת הבלט, בן ארבע מערכות במקור, יצרו ולדימיר בקיצ'ב ווסילי גלצר על פי סיפורי עם רוסיים, יחד עם אגדה גרמנית עתיקה, המספרת את המעשה באודט, נסיכה שקללת קוסם רשע הפכה אותה לברבור. 

היסטוריה
מקורות

מבקרים רבים מטילים ספק במקור הסיפור של "אגם הברבורים". אבי הבלט הרוסי יפיודור לופוחוב כינה את "אגם הברבורים" 'בלט לאומי' בשל הברבורים, שמוצאם במקורות רוסיים רומנטיים בעלי אופי לירי, בעוד שרבים מן הפרקים המיועדים לכל הלהקה מקורם בריקודי מעגל סלאביים. לדברי לופוחוב,  הלברית מבוססת על סיפור מאת הסופר הגרמני יוהאן קרל אוגוסט מוסאוס, "הצעיף הגנוב" (Der geraubte Schleier), אולם הסיפור הזה מביא רק את מתווה העלילה הכללי של "אגם הברבורים". גם במעשייה העממית הרוסית "הברווז הלבן" ניכר דמיון מסוים לסיפור הבלט וגם היא יכולה להיחשב למקור אפשרי לו. בני תקופתו של צ'ייקובסקי זכרו, שהמלחין גילה עניין רב בסיפור חייו של לודוויג השני, מלך בוואריה ורוזן ריינלנד-פפאלץ, שעל חייו הטראגיים נאמר, כי היו בסימן הברבור ושנבחר - מדעת או שלא מדעת - כאב-טיפוס לנסיך החולמני זיגפריד.

הופעות הבכורה
הכוריאוגרף של ההפקה המקורית היה יוליוס רייזינגר. הופעת הבכורה של הבלט התקיימה ב-27 בפברואר 1877 בתיאטרון בולשוי במוסקבה. אף כי יש לו גרסאות רבות ושונות, רוב להקות הבלט מבססות את הפקותיהן, הן מבחינה מוזיקלית והן מבחינת הכוראוגרפיה, על ההפקה המחודשת משנת 1895 של מריוס פטיפה ולב איבאנוב, שהעלה לראשונה הבלט האימפריאלי ב-15 בינואר 1895 בתיאטרון מרינסקי בסנקט פטרבורג. את השינויים בפרטיטורה להפקה זו ערך המלחין והמנצח הראשי של התיאטרון האימפריאלי של סנקט פטרבורג, ריקרדו דריגו. 

עלילה
הבלט מוצג בדרך כלל בארבע מערכות  וארבע תמונות (בעיקר מחוץ לרוסיה ומזרח אירופה), או שלוש מערכות וארבע תמונות (בעיקר ברוסיה ובמזרח אירופה).

מערכה ראשונה
הבלט נפתח בחצר המלכות: הנסיך זיגפריד, יורש הממלכה, חייב להכריז כי בחר בכלה בנשף לכבוד יום הולדתו. זיגפריד עצוב בשל כך שאינו יכול להינשא מאהבה, ונמלט מן הנשף אל היער. הוא רואה להקת ברבורים עפים מעליו ויוצא למרדף אחריהם.

מערכה שנייה
זיגפריד מכוון את קשתו אל הברבורים ומכין את עצמו לנחיתתם על שפת האגם, כאשר אחד מהם נכנס לשדה הראייה והוא עוצר. לפניו ניצב יצור יפהפה, עוטה נוצות לבנות, יותר אישה מאשר ברבור. מוקסמים, השניים רוקדים וזיגפריד לומד כי הברבור-העלמה הוא הנסיכה אודט, שהמכשף הרע פון רוטברט לכד אותה והפך אותה בקסמו המרושע לברבור ביום, כאשר בכל לילה היא הופכת בחזרה לאישה. מלוותיה הן נערות-ברבור לכודות אחרות. יחד הן פוקדות את סביבותיו של אגם הברבורים, שנוצר מדמעותיהם של הוריה של אודט כשנחטפה על-ידי פון רוטברט. ברגע שזיגפריד לומד את סיפורה, הוא מרחם עליה ומתאהב בה. כשהוא מתחיל להישבע באהבתו אליה, מעשה שיסיר את קסמו של המכשף, פון רוטברט עצמו מופיע. זיגפריד מאיים להרוג את פון רוטברט אולם אודט מתערבת, שכן אם פון רוטברט ימות לפני שהכישוף יוסר, לעולם לא ניתן יהיה לבטלו.

מערכה שלישית
הנסיך חוזר אל הטירה כדי להשתתף בנשף. פון רוטברט מופיע בתחפושת עם בתו אודיל. הוא גרם לאודיל להיראות זהה לאודט בכל מובן, פרט לכך שהיא לובשת שחור במקום לבן. הנסיך טועה לחשוב שהיא אודט, רוקד עמה ומודיע לחצר כי בכוונתו לשאתה לאישה. רגע אחד מאוחר מדי, זיפריד מבחין באודט האמיתית ומבין את טעותו. (האופן בו אודט מתגלה משתנה: בחלק מהגרסאות היא מופיעה בטירה, בעוד שבגרסאות אחרות פון רוטברט מראה לזיגפריד חיזיון מכושף שלה)

מערכה רביעית
זיגפריד חוזר לאגם ומוצא את אודט. הוא מתנצל מעומק לבו והיא סולחת לו. פון רוטברט מופיע ומנסה להפריד בין הנאהבים. בבלט המקורי, זיפריד נאבק עם פון רוטברט ותולש מעליו את אחת מכנפיו ומשמיד את כוחותיו. בכך זיגפריד מסיר את הכישוף מעל עלמות הברבור ונושא לאישה את אודט.

בגרסה המחודשת של תיאטרון מרינסקי מ-1895, אחיו של צ'ייקובסקי הפך את הסוף לטראגי: הנאהבים מבינים כי לא ניתן להסיר את הכישוף בשל שבועתו המוטעית של זיגפריד לאודיל. כדי להשלים את השבועה שנשבע זיגפריד לאודט במערכה השנייה, ולאפשר לנאהבים להישאר יחד בסופו של דבר, אודט וזיגפריד קופצים לאגם וטובעים. הדבר מסיר את הכישוף של פון רוטברט מעל אודט וגורם לו לאבד את כוחותיו עליהם, מה שמוביל למותו.

הערות שוליים

ראו גם
*ברבור שחור (סרט)
*סוד הממלכה הקסומה

קישורים חיצוניים


 

נאות הכיכר הוא מושב בצפון הערבה ליד ים המלח השייך למועצה אזורית תמר.  המושב החל דרכו בשנת 1970, על ידי מספר חלוצים שהקימו אותו.  לאחר הצטרפות אנשים נוספים, הפך היישוב למושב שיתופי ולאחר מכן הפך למושב עובדים.  שם היישוב לקוח מכך שהוא ממוקם בכיכר סדום, היכן שפעם התקיימו ערי הכיכר.

ראשוני המתיישבים הגיעו למקום בשנת 1959 והקימו חווה חקלאית. בשילוב עם החווה הוקמה חברת טיולי המדבר "נאות הכיכר" שהייתה הראשונה בתחום תיירות המדבר.

בחוות נאות הכיכר היו עדר בקר לבשר, מטעי תמרים, ירקות חורף ובריכות דגים. הטיולים והחקלאות היו משולבים והופעלו על ידי החלוצים. בישוב הוקמו חדרי-ארוח (צריפים) למטיילים. בתרומת יהודים מדרום אפריקה ומניו-זילנד הוקם עבור המתיישבים מבנה קבע אבל נמנע מהם להיכנס למבנה.  בינתיים "פלשו" חיילי פלוגת נח"ל לחדרי הארוח והמתיישבים נדחקו לפינה. בגלל חוסר תמיכה של המוסדות המיישבים נאלצו המתיישבים הראשונים לעזוב בשנת 1968 ובמקומם הוקם במקום מושב.  

הבסיס הצבאי במקום הועבר ב-1997. במקום נותרה אנדרטה לזכר החיילים שנספו באסון נאות הכיכר בדצמבר 1970 עת התמוטט סלע על חדר האוכל של הבסיס.

קישורים חיצוניים

*
 באתר "רשימות", 10/09.

הגרעין החדש של נאות הככר, שעלה לקרקע בשנת 1970, עלה במסגרת האיחוד החקלאי, שנתן חסות לרעיון ההתישבות הרב תכליתית.
רעיון זה היה אמור להוות בסיס לסוג התישבות חדש, אשר יאפשר מגוון דעות פוליטיות וצורות עבודה וחברות.
לאחר שנה, עקב חילוקי דעות פנימיים, פרש בעל הרעיון ומגבש הגרעין, אורי גלעד (גולדשמידט), וניסה להמשיך את דרכו בישובים חמרה ואשלים. 



עידן הוא המושב הצפוני ביותר בערבה התיכונה השייך למועצה אזורית הערבה התיכונה.  

היישוב הוקם בשנת 1980 על ידי עולים מקנדה וארצות הברית ושמו נלקח משם נחל עידן הזורם ליד היישוב. עם השנים, החלו החלוצים עוזבים את היישוב, וכיום נשארה משפחה בודדת מהגרעין המקורי.

התושבים עוסקים בעיקר בחקלאות ובתיירות.

קישורים חיצוניים

*



צופר הינו מושב בערבה התיכונה (כ־120 ק"מ מצפון לאילת, בין היישובים צוקים וספיר) השייך למועצה אזורית הערבה התיכונה.

שמו המלא של המושב הוא "באר צופר" והוא קרוי על שמו של צופר הנעמתי - אחד משלושת רעי איוב.

היסטוריה
היישוב הוקם לראשונה כהאחזות נח"ל בשנת 1968 במקום בו שוכן כיום היישוב צוקים, דרומית למיקום הנוכחי. 
בשנת 1981 אוזרח המושב והועתק מספר ק"מ צפונית אל מיקומו הנוכחי היום.

בעקבות הסכם השלום בין ישראל לירדן נמצא חלק מהשטח של היישוב בריבונות ירדנית אך במשטר מיוחד המאפשר לתושבים להמשיך ולעבדו.

מקורות תעסוקה
מקור התעסוקה וההכנסה העיקרי של המושב הוא חקלאות החורף. התנובה מיועדת בעיקר לייצוא (בעיקר לאירופה) ומיעוטה משווק בשוק המקומי.
עיקר הגידולים של המושב הם: מלונים, פלפלים וזנים שונים של עגבניות.

קיים ניסוי של גידול לובסטרים בבריכות מים מליחים - ניסוי זה הוא בשיתוף מו"פ ערבה.

בתחומי השטחים החקלאיים הוקמו מכלאות בקר המשמשות כתחנות הסגר לבקר חי המיובא לישראל.

למושב מטע תמרים המשותף לכל חברי המושב.

מקור תעסוקה והכנסה משני הוא הצימרים ומערך הנופש הקיים במושב. מערך זה מתבסס על העובדה שצופר ממוקם בקרבה לדרך הבשמים הנבטית וליד העיר הנבטית הקדומה מואה.

קישורים חיצוניים
*



צוקים הוא יישוב קהילתי ישראלי בערבה התיכונה השייך למועצה האזורית הערבה התיכונה.  

היישוב הוקם בשנת 1996. 
על פי מיקומו במפה, עולה כי הוא הוקם במקום בו שכנה היאחזות הנח"ל צופר, החל משנת 1968 ועד לאמצע שנות השבעים.

קישורים חיצוניים
*




למך, בנו של מתושלח, הוא מראשוני הדורות הנזכרים בספר בראשית (דור תשיעי מאדם הראשון), אביו של נח וסבו של שם.

לפי המסופר בספר בראשית (ה, כח-לא), בנו נח נולד בהיות למך בן 182. (את השם שבחר לבנו מנמק הכתוב: "וַיִּקְרָא אֶת שְׁמוֹ נֹחַ, לֵאמֹר: זֶה יְנַחֲמֵנוּ מִמַּעֲשֵׂנוּ וּמֵעִצְּבוֹן יָדֵינוּ מִן הָאֲדָמָה אֲשֶׁר אֵרְרָהּ ה'"), ומת בן 777 שנה.

מלבד למך בן מתושלח, נזכרת בסמוך גם דמות נוספת בשם למך בן מתושאל, מצאצאי קין, אך אין לבלבל בין השניים.

בספר הישר מסופר שמת בגיל יחסית צעיר לדורו בגלל שהיה צדיק וה' לא רצה שיעלה לתיבה, אך גם לא רצה שיחזה ברעה אשר הוא מביא על בני האדם, ובגלל זה הוא מת 5 שנים לפני המבול.

ראו גם
*הכרונולוגיה המקראית



מלאח (בערבית: אל-מלאח, الملاح) הוא אזור התקבצות המגורים של יהודי מרוקו בכל רחבי מרוקו (המילה המקבילה בעדת אשכנז היא ה"גטו"). 

בשנת 1438 הוקם המלאח הראשון בעיר פס. מאוחר יותר הוקמו מלאחים נוספים במרקש (1568), מקנס, רבאט וערים נוספות. קיימות מספר סברות לגבי מקור השם. נטען כי המקום נקרא כך כיוון ששם סחרו בעיקר במלח שהיה מוכן ונמכר באזור. לפי מקור אחר מדובר בהוראה של השלטונות להמליח את ראשי אלו שהוצאו להורג. על מנת לבזות את היהודים הם הוכרחו לבצע את המלאכה. מקורות אלו הינם מעורפלים ולכן אין יודעים בביטחון מקור השם. ישנם הטוענים שיהודים רבים תחילה התיישבו באזור בעיר פס שם היה מצוי מלאח, ובגלל פרעות וציווי המלך לפזר את היהודים ולבוללם בעם המרוקאי, עברו יהודים מהמלאח למקומות שונים, ולאחר שהגזרות הוסרו חזרו היהודים להתקבץ באזורים משלהם, והשם הפך לשם כללי להתקבצות יהודים באזורים מסוימים.

המלאח היה מוקף בחומות להפרידו מהרובעים הערביים, לצורך הגנה מפני פרעות הערבים נגד היהודים, שהתבצעו בתקופה ההיא בצורה מתמדת. בנוסף היו שומרים מסביב למלאח להגנה.

במאה ה-19 נכפה על היהודים לגור במלאח ונאסר עליהם לצאת ממנו בלילות, וזה הפך את המלאח לכלא ממשי. המלאחים החלו להיות צפופים ומחלות ועוני שררו באזורים. יותר מאוחר, כאשר האירופאים הגיעו למרוקו נפתחו שערי המלאח והיהודים יכלו לצאת מהרובע. בעת מלחמת העולם השנייה הופיעה מחדש תוכנית לקיבוץ היהודים בתוך אזורי מלאח. במקומות מסוימים במרוקו ובארצות צפון אפריקה שהיו בשליטת הנאצים או בעלי בריתם קובצו היהודים לאזורים דמויי גטו.

כיום אזורי המלאח נחשבים עדיין לאזורי עוני ומתגוררים בהם בעיקר מהגרים שהיגרו למרוקו.

המונח בפירושו היהודי נשכח עקב עליית רוב היהודים ממרוקו לארץ ישראל ולצרפת והביטוי האשכנזי "הגטו" תפס יותר משקל ונחשב לביטוי היותר נפוץ בעברית.



הר עמשא הוא קיבוץ בדרום הר חברון, בחבל יתיר. הוא ממוקם 20 ק"מ דרומית לחברון ו-14 ק"מ צפונית-מערבית לערד ומשתייך למועצה אזורית תמר. הר עמשא תוחם ממזרח את יער יתיר, שטח נטוע אדם של כ-30,000 דונם. הגדרתו כיישוב קו תפר נובעת ממיקומו בצומת הגאוגרפי שבין הר חברון, מדבר יהודה, והנגב הצפוני.

היישוב הוקם בשנת 1984, כקיבוץ של התק"ם. במשך שנים רבות הוגדר המקום כקיבוץ בהתהוות ונוהל על ידי אגודה שיתופית שנשלטה על ידי התק"מ. משנת 1995 לא היו באגודה השיתופית חברי קיבוץ אלא רק נציגי המוסדות המיישבים. לאחר שנים של דשדוש הועבר היישוב לאחריות האיחוד החקלאי שפעל לסגירת חובות האגודה וגיבוש תכנית מתאר חדשה להרחבת הישוב ל-200 בתי אב בתיכנון בר קיימא. ביולי 2009 , הוחלט על מינוי מפרק-מפעיל בתואנה כי יש חובות לסוכנות היהודית.. 

קישורים חיצוניים
*
*
, ynet, 26 באוגוסט 2004
* 

הערות שוליים




עין תמר הוא מושב חקלאי-חילוני בערבה הצפונית מדרום לים המלח השייך למועצה אזורית תמר.  היישוב הוקם באוגוסט 1982 על ידי 24 משפחות.
כיום המושב מונה 35 משפחות.

קישורים חיצוניים

*



אשל הנשיא הוא יישוב קהילתי הנמצא בצמידות לכפר נוער התיישבותי באותו שם. היישוב והכפר ממוקמים באזור הדרום בין הערים באר שבע ואופקים. היישוב שייך למועצה האזורית מרחבים.

בבית הספר שבכפר לומדים תלמידים מהיישובים להבים, מיתר, עומר, באר שבע וכן מהקיבוצים חצרים, רביבים, שדה בוקר, משמר הנגב, בית קמה, משאבי שדה, והמושבים תאשור, ברוש, תדהר, נבטים, אשלים ועוד.

בית הספר הוקם בשנת 1951 ומקור שמו בעצי האשל הגדלים באזור היישוב וכן כאות כבוד לנשיא חיים ויצמן. בית הספר החקלאי וכפר הנוער "אשל הנשיא" הוקמו בשנת 1952 במטרה להעניק חינוך חקלאי לנערים ולנערות מהמושבים שהוקמו בנגב בצפוני. לאחר מכן יישוב קם והתפתח סביב בית הספר החקלאי וכפר הנוער וקיבל מהם את שמו.

כיום מנהל את כפר הנוער זאב מילר,את הפנימייה כרמית הרוש ואת בית הספר רמי לוסטיג, ולומדים בו כ-1,500 תלמידים מכיתה ז' ועד כיתה י"ב. בתחום הכפר פנימייה וכן משק חקלאי. כל תלמידי בית הספר מחויבים לעבוד במשק החקלאי ואף להיבחן בבחינת בגרות בנושא עבודתם וכן במקצוע ביולוגיה. בעבר ניתנה לתלמידים בחירה בין מקצועות "חקלאיים" רבים, אך כיום על התלמידים נדרש לימוד ביולוגיה ברמה גבוהה. בבית הספר פעילה תחנת רדיו חינוכית בשם רדיו אשל הנשיא בתדר  106FM, את תחנת הרדיו מנהל עופר כהן. בתחנה זו התלמידים הלומדים במגמת תקשורת-רדיו הם השדרנים, כותבי הטקסטים, הטכנאים ועוד.

התנדבות בכפר
החל משנת 2006 מתנדבים בפנימייה במסגרת שנת שירות.

עבודת הש"ש הינה בפעולות כלל כפריות ושכבתיות כאחד.

קישורים חיצוניים

*




פעמי תש"ז הוא מושב בנגב הצפוני בסמוך לערים רהט ונתיבות והוא חלק ממועצה אזורית מרחבים. במושב חיים דתיים, חילונים וחרדים. היישוב הוקם בשנת 1953 על ידי עולים מכורדיסטאן, ונקרא על שם יישובי 11 הנקודות שהוקמו במוצאי יום כיפור בשנת 1946 (ה'תש"ז).

קישורים חיצוניים

*

גלריית תמונות






פדויים הוא מושב דתי, הממוקם בצפון הנגב ליד העיר אופקים והוא חלק ממועצה אזורית מרחבים.  היישוב הוקם בשנת 1950 ושמו לקוח מפסוק בספר ישעיהו:"ופדויי ה' ישֻבון...".

מרבית תושבי המושב הם ממוצא תימני, שכן גרעין היישוב מורכב מעולים מתימן.

קישורים חיצוניים
*




גאיוס סאלוסטיוס קריספוס (86 לפנה"ס - 35 לפנה"ס). מדינאי והיסטוריון רומאי. ידוע בעיקר בשל חיבורו על קשר קאטילינה ועל מלחמת יוגורתא.

סאלוסטיוס נולד למשפחה ממוצא פלבאי, בעיר אמיטרנום. בשנת 52 לפנה"ס כיהן כטריבון. בתקופת כהונתו היה ממתנגדי קיקרו. בשנת 50 לפנה"ס הודח מהסנאט בשל האשמות של ביזוי המעמד בהתנהגות הוללת ונהנתנית. יש חוקרים הסבורים שהסיבה האמיתית להדחתו היא היותו פופולארי.

במהלך מלחמת האזרחים הרומית צידד ביוליוס קיסר, וכתגמול מונה למושל הפרובינקיה של אפריקה. סאלוסטיוס התעשר כתוצאה מכהונה זו, כנראה בשל עושק תושבי הפרובינקיה. עם חזרתו לרומא בנה לעצמו סאלוסטיוס אחוזה מפוארת, שאליה פרש מהחיים הפוליטיים והחל לכתוב היסטוריה.

סאלוסטיוס נחשב לאחד מגדולי ההיסטוריונים הרומים, שהשפיע בין השאר על היסטוריונים אחרים כגון טקיטוס. חיבוריו שנשתמרו הם: "קשר קאטילינה" (Coniuratio Catilinae") , "מלחמת יוגורתא" (Bellum Jugurthinum) וקטעים מ"דברי הימים" (Historiae).

תרגומי כתביו לעברית
* גאיוס סאלוסטיוס קריספוס. קאטילינה, יוגורתא, קטעים מדברי הימים. תרגמה מרומית שרה דבורצקי. ירושלים, מוסד ביאליק, תשכ"ח (1968).
* גאיוס סאלוסטיוס קריספוס. קשר קאטילינה. תרגם ד"ר מאיר שש. חיפה, רנסאנס, תשכ"ז (1966). (עמוד מקור מול עמוד תרגום)

קישורים חיצוניים

*  


 


הוק (אנגלית: Hook) הוא סרט קולנוע משנת 1991 בבימויו של סטיבן ספילברג ובכיכובם של רובין ויליאמס, דסטין הופמן וג'וליה רוברטס. הסרט מבוסס  על ספר (מאותה שנה) של טרי ברוקס.

תקציר העלילה
זהו מעין סרט המשך לעלילות "פיטר פן". בסרט זה פיטר פן (רובין ויליאמס) מחליט לעזוב את "ארץ לעולם לא" אחרי שהתאהב במוירה, נכדתה של וונדי. הוא מתבגר, נישא לה, מוליד שני ילדים ונהיה עורך דין אנוכי וחסר חוש הומור. מצב זה חייב להשתנות לאחר שקפטן הוק (דסטין הופמן) חוטף את ילדיו, בזמן שהם נמצאים בלונדון בטקס פתיחת בית היתומים הנערך לכבודה של וונדי הזקנה. בעזרת טינקרבל (ג'וליה רוברטס) ו"הילדים האבודים", פיטר נזכר מיהו ומציל את ילדיו. 

פיל קולינס, דייוויד קרוסבי וגלן קלוז נותנים הופעות אורח בסרט.

הספר לא תורגם לעברית, והוא מזכיר את הספר המקורי של ג'ימס מתיו ברי, כולל פיראט בשם נודלר שחוזר לעלילה.

משחקים
על סרט זה יצאו שלושה משחקים:
*לאטארי יצא משחק קווסט מאוד בסיסי שבסופו נלחמים נגד הוק בספינתו (בניגוד לסצנת הקרב האחרון בסרט)
*ל-SNES יצא משחק פלטפורמה בו מבקרים בכל פינה נידחת באי לעולם לא (גם כאלה שלא מופיעים בסרט) ונלחמים נגד פיראטים בעלי כלי נשק מגוונים.
*למשחקי הווידאו יצא משחק בעל 6 שלבים ארוכים שכל אחד הוא אזור אחר באי: סלע הגולגולת (כולל מטבח הפיראטים, בסוף נלחמים נגד סיד הטבח שמוזכר בספר), עץ לעולם לא (בוס - ביל נודלר מהספר), רציף מול מגרש הבייסבול, יער השדונים ולגונת בנות הים, "רוג'ר העליז" (ספינת השודדים; הבוס הוא סמי), וכיכר הפיראטים, שם נלחמים נגד הוק כל הדרך מהספינה עד מגדל התנין.

קישורים חיצוניים
*




אשבול הוא מושב הממוקם בצפון הנגב ליד הערים נתיבות ורהט והוא חלק ממועצה אזורית מרחבים. המושב הוקם בשנת 1955 במקום בו הייתה לפני כן חווה חקלאית של חברת "אשבול". היישוב נקרא בתחילה "שובל ג'", ואוכלס על ידי עולים יוצאי כורדיסטן (מעיראק ופרס. כיום גרים במושב דתיים וחילונים. הוא משתייך לתנועת המושבים. משמעותו של שם היישוב הוא "שיבולת תירס".

תעסוקה
כשליש מחברי המושב מתפרנסים מחקלאות – לול מטילות אחד, דיר עזים אחד, 5 חממות, כ-15 פרדסים ומספר משקי פלחה. שאר החברים מתפרנסים מעבודות חוץ שונות. 

מוסדות חינוך
תינוקות ופעוטון עד גיל 3 – במבועים, גן מגיל שלוש ועד סיום גן חובה – באשבול, בית ספר יסודי - במבועים, בית ספר תיכון בקריית החינוך מרחבים.  

מוסדות ציבור
במושב יש מועדון ילדים ונוער, בית עם, בית כנסת, מקווה, מגרש כדורגל ומגרש כדורסל.
בתכנון מועדון למבוגרים. תנועת נוער - האיחוד החקלאי.

הרחבה
ביישוב הולכת ומוקמת שכונת הרחבה בשם "מעלה מבועים". הפרויקט כולו כולל 120 מגרשים.

קישורים חיצוניים

*

גלריית תמונות


 


פטיש הוא מושב בצפון הנגב ממערב לעיר אופקים והוא שייך למועצה אזורית מרחבים.  המושב הוקם ב-3 במרץ 1950, ושמו כשם "חורבת פטיש" שמיקומה הוא ליד אופקים. תחילה הובאו למקום עולים ממצרים, אך אלו סירבו לרדת מהמשאיות. לאחר כמה נסיונות נפל ליישב את המקום, אוכלס היישוב בחודש מאי באותה השנה  על ידי עולים מחבל כורדיסטן אשר נאחזו במקום.

ב-24 במרץ 1955 חדרו מסתננים מרצועת עזה למושב פטיש בשעה שבמושב נערכה חתונה בבית משפחת קלימי, והטילו שני רימוני יד לקהל החוגג. בהתקפה נהרגה מדריכה חקלאית, ורדה פרידמן מכפר ויתקין, ונפצעו 19 אחרים. ב-27 במרץ התכנסה ועדת שביתת הנשק הישראלית-מצרית לישיבת חירום כדי לדון בהתקפה. מושב פטיש המשיך לסבול מחדירות מסתננים לאורך שנות ה-50.

כיום, מתפרנסים חלק גדול מתושבי פטיש מגידול בקר לחלב.

קישורים חיצוניים

*




בִטְחֶה הוא מושב בצפון הנגב ליד העיר אופקים וחלק ממועצה אזורית מרחבים.  המושב הוקם בשנת 1950 כמעברה בשם "הק"מ ה-107" אשר נקראה על שם אבן המרחקים שעמדה ליד כביש עזה-באר שבע וציינה את המרחק-107 ק"מ מירושלים. המושב הוקם על הריסות המעברה על ידי עולים מתימן.

שם היישוב נלקח מנבואת ישעיהו "בהשקט ובביטחה תהא גבורתכם" (ל,טו)והוא הוצע על ידי זאב וילנאי.

קישורים חיצוניים

* באתר המועצה האזורית מרחבים.






גילת הוא מושב ישראלי  הממוקם בצפון הנגב ליד העיר אופקים ושייך למועצה האזורית מרחבים. 

גילת הוקם ב-י"ג בכסלו ה'תש"י (1949) על ידי עולים מתוניסיה. שמו של המושב לקוח מפסוק בספר ישעיהו: "פרח תפרח אף גילת ורנן".

קישורים חיצוניים
* באתר 'חלון אחורי', 3/11.
*






תלמי ביל"ו הוא מושב בצפון הנגב ליד הערים רהט ונתיבות והוא חלק ממועצה אזורית מרחבים.  היישוב הוקם בשנת 1953 ושמו מציין 70 שנה (בשנת הקמת היישוב) לעליית חברי ביל"ו לארץ ישראל. המושב הוקם על ידי עולים מרומניה ואיראן, אך כיום אין ביישוב יוצאי רומניה, והעדה העיקרית ביישוב היא יוצאי כורדיסטן. ביישוב יש גם יוצאי איראן, יוצאי בולגריה ומעט יוצאי טורקיה.

רוב חברי המושב מתפרנסים מחקלאות. בין הגידולים: מטעי פרי -  משמש, תפוחים, תפוזים ולימונים, ירקות בחממות: עגבניות, פלפל, גמבה וחסה. כמו כן מגדלים במושב  תבלינים ופרחים. 

קישורים חיצוניים

*

הערות שוליים

גלריית תמונות






אימפריית השמש הוא סרט קולנוע משנת 1987 בבימויו של סטיבן ספילברג ובכיכובם של ג'ון מלקוביץ' וכריסטיאן בייל. סרט זה מבוסס על ספר בעל אותו שם של ג'יימס גראהם באלארד שיצא בשנת 1984. הסרט זכה לתשואות המבקרים והיה מועמד לשישה פרסי אוסקר וזכה בשלושה פרסי האוסקר הבריטי (בקטגוריות טכניות).

תקציר העלילה
הסרט עוקב אחר סיפורו של ילד בריטי צעיר (כריסטיאן בייל) ושמו ג'ים גרהאם (כשם מחבר הספר), שגדל בשנגחאי עם הוריו. בזמן שהיפנים כובשים את העיר הוא מופרד מהוריו, ומגיע לבדו למחנה שבויים יפני. הוא מתחבר שם עם שבוי אמריקאי כריזמטי ושמו בייסי (ג'ון מלקוביץ') והופך אותו ליד ימינו.

קישורים חיצוניים
* 




שרה מישל גלר (אנגלית: Sarah Michelle Gellar; נולדה ב-14 באפריל 1977 בניו יורק) היא שחקנית אמריקנית יהודיה זוכת פרס סאטורן. מוכרת בעיקר מתפקידה כבאפי סאמרס, מהסדרה באפי ציידת הערפדים.

ביוגרפיה
שרה מישל גלר נולדה לרוזלן וארתור גלר. שני הוריה יהודים, והיא מגדירה עצמה כיהודייה. בשנת 1984, כשגלר הייתה בת שבע, הוריה התגרשו, והיא עברה לגור עם אמה במנהטן. גלר התרחקה מאביה עד שנפטר מסרטן הכבד ב-9 באוקטובר 2001. במשך כל שנותיה כתלמידה שמרה גלר על ממוצע ציונים גבוה, והיא עסקה בהחלקה על הקרח. 

גלר פגשה את בעלה לעתיד פרדי פרינז ג'וניור במהלך צילומי סרט האימה "אני יודע מה עשית בקיץ האחרון" (1997), אך הם התחילו לצאת רק בשנת 2000. הם התארסו באפריל 2001, ונישאו במקסיקו ב-1 בספטמבר 2002. ב-2007, שינתה גלר את שמה לשרה מישל פרינז. ב-19 בספטמבר 2009 נולדה לזוג בת בכורה.

קריירה טלוויזיונית
בהיותה בת ארבע, גלר נחשפה על ידי סוכן שחקנים, במסעדה במנהטן. חודשיים לאחר מכן, היא עברה אודישן לסרט המיועד לטלוויזיה, בכיכובם של ואלרי הארפר, קרול קן וג'ף דניאלס. גלר בסופו של דבר קיבלה את התפקיד. זמן קצר לאחר מכן, גלר הצטלמה לפרסומת של חברת "ברגר קינג", ובו היא מותחת ביקורת על חברת "מק'דונלדס". תפקיד הפריצה של גלר הופיע בשנת 1993, כשהשתתפה באופרת הסבון: "כל ילדיי". בשנת 1995, בגיל 18, היא זכתה בפרס ה"אמי", בשל תפקידה בתוכנית זו.

בשנת 2000, הופיעה גלר בתפקידי אורח, במגוון סדרות טלוויזיה, כגון: "סקס והעיר הגדולה" ו"סאטרדיי נייט לייב". ואף נתנה את קולה לסדרות אנימציה, כגון: "המלך היל" ו"משפחת סימפסון".

בשנת 1995, לאחר שעזבה את "כל ילדיי", נבחנה גלר לתוכנית "באפי ציידת הערפדים", בו היא קיבלה את התפקיד הראשי (במקור נבחנה לתפקיד של קורדיליה צ'ייס). הסדרה קיבלה תגובות חיוביות מצד המבקרים ושידורי רייטינג גבוהים. בעקבות משחקה בסדרה זו, קיבלה גלר מועמדות לפרס גלובוס הזהב. בעקבות ההצלחה של הסדרה, נוצר לה סדרת בת בשם "אנג'ל" - שם הופיעה גלר בתפקיד אורח.

בשנת 2011 יצאה הסדרה "מתחזה" בה מגלמת שרה את הדמות הראשית.

קריירה קולנועית
לאחר סיומה של "באפי ציידת הערפדים", גלר בחרה להתמקד בקריירה הקולנועית שלה. את צעדיה הראשונים בתחום הקולנוע, עשתה גלר בשנת 1997, כשהשתתפה בשני סרטי האימה הפופולריים: "צעקה 2" ו"אני יודע מה עשית בקיץ האחרון". שנתיים לאחר מכן, השתתפה בסרט "פשוט מקסימה" ובסרט "משחקי פיתוי". בשנת 2001, השתתפה גלר בסרטו של ג'יימס טובאק- "סטודנט מהארוורד". שנה לאחר מכן, היא השתתפה בקומדיה המצליחה "סקובי-דו" ובהמשך: "סקובי-דו 2", לצד בעלה, פרדי פרינז ג'וניור. סרטה הבא של גלר, היה בשנת 2004, כשהשתתפה בסרט "הטינה", אשר הכניס יותר מ-39.1 מיליון דולר ביום פתיחתו. ב-2006, הופיעה גלר בהמשך של "הטינה", אך רק בהופעת אורח. חודש לאחר מכן, הופיעה גלר בסרט "השיבה", אשר קיבל ביקורות מעורבות מצד המבקרים. חוץ מהופעות בסרטי קולנוע, גלר גם כן נתנה את קולה בסרטי אנימציה, כגון: "צ'בי הנינג'ה" ו"אגדה שמגדה".

פילמוגרפיה
* 1984 - Over the Brooklyn Bridge
* 1988 - Funny Farm
* 1989 - High Stakes
* 1997 - אני יודע מה עשית בקיץ האחרון
* 1997 - צעקה 2
* 1998 - חיילים קטנים
* 1999 - פשוט מקסימה
* 1999 - משחקי פיתוי
* 2001 - סטודנט מהארוורד
* 2002 - סקובי-דו (סרט) - דפני בלייק
* 2004 - הטינה - קרן דיוויס
* 2004 - סקובי-דו 2: חופשי חופשי
* 2006 - הטינה 2
* 2006 - השיבה
* 2006 - עלילות סאות'לנד
* 2007 - אגדה שמגדה
* 2007 - צבי הנינג'ה
* 2008 - אוויר לנשימה
* 2008 - אהבה בסימן קריאה!/נערת הפרברים
* 2009 - נרדפת
* 2009 - ורוניקה מחליטה למות

סדרות טלוויזיה
* 2011 -  2012 - מתחזה
* 1997 - 2003 - באפי ציידת הערפדים
* 1993 - 1995 - כל ילדיי

קישורים חיצוניים

* 
*
* מיכל הניג,, nrg, 27.4.2010


 
חמשת המונומנטים הם חמשת מרוצי האופניים החד יומיים היוקרתיים ביותר.

חמשת המרוצים הם:
*מילאנו - סן רמו - איטליה
*רונדה ון פלנדרן - בלגיה
*פריז - רובא - צרפת
*ליאז' - בסטון - ליאז' - בלגיה
*ג'ירו די לומברדיה - איטליה






שדה צבי הוא יישוב חקלאי בצפון הנגב ליד העיר רהט, המהווה חלק ממועצה אזורית מרחבים. הוקם בשנת 1953, ונקרא על שם צבי הירשפלד שעזר בהקמת הקיבוץ רוחמה וכן סייע בהקמת שדה צבי. היישוב הוקם על ידי עשר משפחות מצפון אפריקה, ואליהן הצטרפו עם הזמן, עוד תושבים.

קישורים חיצוניים

*

גלריית תמונות




עין חצבה היא מושב בערבה התיכונה דרומית לים המלח השייכת למועצה אזורית תמר.  המושב הוקם בשנת 1960 כחווה חקלאית ושמו ניתן לו על שם חורבת חזבה (עין חסב), הסמוכה לישוב.

קישורים חיצוניים
*




נווה זוהר הוא יישוב קהילתי חילוני. היישוב המשתייך למועצה אזורית תמר, שוכן בסמוך לאזור המלונות של ים המלח (עין בוקק) כאשר פחות מקילומטר צפונית מהיישוב נמצא מלון נירוונה (הדרומי שבמלונות ים המלח). היישוב כולו תוכנן בשנות ה-60 על ידי האדריכל בוגר בית הספר באוהאוס שמואל מסטצ'קין.

שמו של היישוב מגיע מנחל זוהר שנשפך אל ים המלח בקרבת היישוב.

בניין המועצה האזורית תמר נמצא בישוב, כאשר לצידו בית הספר היסודי אזורי נווה זוהר. 

ראו גם
* נחל זוהר

קישורים חיצוניים

*
*




עין יהב הוא הראשון והגדול במושבי הערבה. שייך למועצה אזורית הערבה התיכונה. 

בשנת 1952 הגיעו עשרות גדנ"עים לעין יהב, שהיה עד אז נקודת מצפה חקלאית של השח"ל (שירות חלוצי לישראל). הגדנ"עים הקימו בה את החווה השנייה של הגדנ"ע בערבה, שלאחר כשנה פורקה. באותן אדמות הוקם היישוב בשנת 1959 כהיאחזות נח"ל, שאוזרחה בשנת 1962 והפכה למושבץ (שילוב של מושב וקיבוץ). בהמשך הפך למושב שיתופי וכיום הוא מושב עובדים. רוב חברי המושב עוסקים בחקלאות, בעיקר מלונים, פלפלים, עגבניות ותמרים.

שם היישוב
לשם היישוב מספר משמעויות:
* היישוב הערבי הקדום שהתקיים במקום נקרא "עין ויבה".
* בשטח היישוב התקיימה בעבר מצודה רומאית שהייתה לצומת דרכים מרכזית בשליטת הרומאים בערבה.
* השם מסמל: "מעיין תקווה"

קישורים חיצוניים

 באתר מועצה אזורית ערבה תיכונה
* 





חצבה הינו מושב עובדים בערבה השייך למועצה אזורית הערבה התיכונה. היישוב הוקם לראשונה בשנת 1965 כהאחזות נח"ל ולאחר אזרוחו היה למושב שיתופי. בסוף שנת 1971 הפך המושב למושב עובדים, ובתחילת 1972 מיקומו השתנה מעט: המיקום המקורי היה בצמוד לכביש הערבה והמיקום החדש והנוכחי נקבע כ-4 ק"מ מזרחית לכביש, בסמוך לגבול עם ירדן.  

היישוב נקרא על שם "עין חצב", שמו הערבי של האתר. רוב תושבי המושב מתפרנסים מחקלאות, חלק נכבד ממנה לייצוא, וכן מבתי אירוח כפריים. החל משנת 1990 המושב אינו פועל במתכונת מושב עובדים קלאסית, כאשר כל חקלאי מנהל את משקו באופן עצמאי תוך שימוש במשאבים המשותפים, כגון השכרת ציוד חקלאי כבד. בשנות האלפיים נוספה למושב שכונת בנים ממשיכים, אשר חלקם עוסקים אף הם בחקלאות.

ליד חצבה נמצא מאגר גדול לשטפונות ומי גשמים - מאגר חצבה.

על שם חצבה קרויה שכבה גאולוגית ייחודית ואנדמית לערבה הישראלית. תצורת חצבה מתייחדת בגוון האדמדמם שלה, הניכר למרחוק.

קישורים חיצוניים

*





ספיר הוא יישוב קהילתי בערבה בתחום השיפוט של מועצה אזורית הערבה התיכונה. היישוב הוקם בשנת 1978, והוא קרוי על שמו של פנחס ספיר.

היישוב, שתוכנן על ידי האדריכל גרשון ציפור, נוסד במקור כדי לספק מגורים לעובדי המועצה האזורית הערבה התיכונה, אולם במהלך הזמן השתנה אופיו של היישוב. נכון ל-2006 הוא מאכלס בעיקר בעלי מקצועות חופשיים, בניגוד לשאר יישובי הערבה העוסקים לרוב בחקלאות.

בסמיכות ליישוב נמצאים משרדי המועצה האזורית הערבה התיכונה ובית הספר האזורי "שיטים".

בעת הקמת היישוב התגלו במקום מי תהום. כדי למנוע את חלחולם ליסודות המבנים נחפר מחוץ ליישוב אגם מלאכותי שהמים נוקזו אליו, וסביבו פותח "פארק ספיר" הכולל חורשה ופינות מנוחה, בתכנון אדריכל הנוף שלמה אהרונסון.

הישוב מאוכלס במשפחות חילוניות ודתיות גם יחדיו. סגנון החיים בישוב הוא כפרי.

קישורים חיצוניים
*
 - מגזין מקומי הדן בענייני היישוב




טיל כתף הוא כינוי לתחמושת הנורית אל המטרה, לרוב רקטה או טיל, אשר ממדיה קטנים דיים על מנת לאפשר שיגור על ידי אדם אחד הנושא את התחמושת על כתפו. למעשה, הכינוי המדויק לקבוצה זו של אמצעי לחימה הוא "מטולי כתף", מאחר שקיימת הבחנה בין המושגים "רקטה" ו"טיל" (לאחרון ישנה מערכת הנחייה).
הסוג הקטן והנפוץ ביותר של "טיל כתף" הוא רקטה נגד טנקים. קיימים סוגים רבים של טילי כתף כגון טילים מונחים נגד טנקים (ATGM) וטילים זעירים נגד מטוסים.

סיווג

את טילי הכתף ניתן לסווג ל-3 קבוצות:

רקטות נ"ט (RPG)

רקטות אלו משוגרות ממטולי כתף רב או חד פעמיים, כדוגמת ה RPG-7 או הלאו M-72 בהתאמה. רקטות הנ"ט הן קטנות, קלות וזולות יחסית ולכן משמשות לתקיפת מגוון רב של מטרות קרקעיות - החל בבתים וכלי רכב אזרחיים וכלה ברכב קרבי משוריין.

טילים מונחים נגד טנקים (ATGM)

טילים אלו נורים ממטול כתף וכוללים מערכת הנחייה המאפשרת להם לפגוע בדייקנות במטרות נעות ממרחק רב. הטילים כבדים וגדולים ביחס לרקטות ומכילים על פי רוב ראש קרבי גדול וקטלני יותר. תכונות הטילים הללו הופכות אותם לאידאליים לפגיעה בטנקים ורכבים הממוגנים בשריון כבד. תחת זאת, טילי הנ"ט יקרים ומורכבים משמעותית מרקטות נ"ט והכשרת מפעיליהם הינה ממושכת ויקרה יותר. מרבית טילי הנ"ט בעולם משוגרים מפלטפורמות קרקעיות או מוטסות ולא ממטול כתף.

דוגמה לטיל נ"ט משוגר כתף:.

טילים נגד מטוסים

טילי כתף נ"מ (נקראים גם טזק"א: טיל זעיר קרקע אוויר) הינם טילים מונחים המיועדים לפגוע בכלי טיס ובפרט כלי טיס מנמיכי טוס. לרוב, הטילים מתבייתים על חום (תת-אדום) או על צללית (הצל של המטוס החוסם את האור מהשמים). למרבית טילי הנ"מ קיימות גרסאות המאפשרות שיגור מכלי רכב ורק"מ.

דוגמה לטילי כתף נגד מטוסים: סטינגר, סטרלה SA-18.

מבנה

טילי הכתף מורכבים ממטול בצורת צינור ובתוכו התחמושת עצמה. על מנת למנוע את היפגעות היורה מהרשף, הטיל תחילה מועף מהצינור על ידי מנוע הפלטה הנשרף בעודו במטול ופולט רשף מאחורי גב היורה, ורק לאחר המצאות הטיל במרחק סביר מהמפעיל נדלק המנוע הרקטי המעיף את הטיל אל מטרתו. מערכת ההנעה המודרנית של טיל הכתף פותחה לראשונה עבור הפאנצרפאוסט  הגרמני. הצבא האמריקאי השתמש לראשונה במערכת זו ברקטת הבזוקה.

רכיבי המערכת:
* מטול - הצינור שבו מאוכסן הטיל וממנו הוא משוגר
* כוונת - באמצעותה מכוון היורה על המטרה.
* חימוש – מנוע רקטי, ראש קרבי ומערכת הנחייה (בטילים בלבד).

טקטיקה

טילי הכתף הינם נשק זול, נייד ופשוט יחסית המסוגל להתמודד ולנטרל מערכות מתקדמות ויקרות בהרבה כגון טנקים ומטוסים. לפיכך, הפכו טילי הכתף פופולריים בקרב צבאות נחשלים וארגוני טרור. לעתים קרובות השימוש בטילי כתף נעשה כחלק מלוחמת גרילה במתווה מארבים או תקיפה ונסיגה מהירה. הטווחים האפקטיביים לשימוש ברקטות כתף נגד טנקים הינם מאות מטרים בודדים, בעוד ששימוש בטילי נ"ט עשוי להגיע למספר קילומטרים. 

להלן דוגמאות להתמודדות עם תקיפת טילי כתף: 
# מיגון המטרות על ידי שריון כבד ומיגון אקטיבי
# מיגון המטרות על ידי מערכת הגנה אקטיבית המונעת מהטיל לפגוע במטרה (אם על ידי שיבוש/הטעייה או על ידי יירוט פיזי).
# תקיפת היורים עם נשק קל כגון רובים ומקלעים לשם השמדתם או לשם ביטול יכולתם לכוון את הטיל למטרה. 
# שימוש באמצעים אופטיים מתקדמים, כגון מצלמות תת-אדום, על מנת לאתר את היורים מבעוד מועד.
# הפצצה ארטילרית או אווירית על האזור שבו עלולים להימצא היורים. פתרון  זה בעייתי כאשר הלחימה מתבצעת באזור מאוכלס, וזאת עקב הימצאותם של אזרחים חפים מפשע.

ראו גם

* רקטה
* טיל
* רקטה נגד טנקים


בשם גרנד טורס מכנים את מירוצי האופניים הגדולים בעולם אשר אורך כל אחד מהם הוא כ-3 שבועות.

ישנם שלושה גרנד טורים:
#בחודש מאי - "ג'ירו ד'איטליה" (הטור האיטלקי).
#בחודש יולי - "טור דה פראנס" (הטור הצרפתי). 
#בחודש ספטמבר - "וואלטה אספניה" (הטור הספרדי).

כל שלושת המירוצים הללו הם מירוצים מפרכים הכוללים קטעים הררים קשים וקטעים מישורים ארוכים. הם מושכים קהל רב מכל ארצות אירופה. מירוצים אלה משודרים בטלוויזיה גם מחוץ למדינות בהם הם נערכים ומנצחי המירוצים זוכים לכבוד רב. 

סטטיסטיקות
רוכבים שניצחו בכל הגרנד טורס
אף רוכב אופניים לא ניצח בכל שלושת הגרנד טורס בשנה אחת. 

חמישה רוכבים בלבד ניצחו בכל שלושת הגרנד טורס במהלך הקריירה שלהם:
*  ז'אק אנקטיל: 5 בטור דה פראנס (1957, 1961, 1962, 1963, 1964), 2 בג'ירו (1960, 1964), 1 בוואלטה (1963)
*  אלברטו קונטדור: 3 בטור דה פראנס (2007, 2009, 2010), 1 בג'ירו (2008), 1 בוואלטה (2008)
*  פליצ'ה ג'ימונדי: 1 בטור דה פראנס (1965), 3 בג'ירו (1967, 1969, 1976), 1 בוואלטה (1968)
*  ברנאר אינו: 5 בטור דה פראנס (1978, 1979, 1981, 1982, 1985), 3 בג'ירו (1980, 1982, 1985), 2 בוואלטה (1978, 1983)
*  אדי מרקס: 5 בטור דה פראנס (1969, 1970, 1971, 1972, 1974), 5 בג'ירו (1968, 1970, 1972, 1973, 1974), 1 בוואלטה (1973)

שלושה רוכבים בלבד ניצחו שלבים בכל אחד משלושת הגרנד טורס בשנה אחת:
*  מיגל פובלט: 1956
*  פיירינו באפי: 1958
*  אלסנדרו פטאקי: 2003

רוכבים שניצחו בשני גרנד טורס בשנה אחת
תשעה רוכבים השיגו "דאבל" של ניצחון בשני גרנד טורס בשנה אחת.

שבעה ניצחו בטור דה פראנס ובג'ירו ד'איטליה בשנה אחת:
*  פאוסטו קופי: 1949, 1952
*  ז'אק אנקטיל: 1964
*  אדי מרקס: 1970, 1972, 1974
*  ברנאר אינו: 1982, 1985
*  סטפן רוש: 1987
*  מיגל אינדוראין: 1992, 1993
*  מרקו פנטאני: 1998

שניים משבעת רוכבים אלו, הצליחו לנצח בדאבל של הטור והוואלטה אספניה בשנה אחת:
*  ז'אק אנקטיל: 1963
*  ברנאר אינו: 1978

שלושה השיגו דאבל של הוואלטה והג'ירו בשנה אחת:
*  אדי מרקס: 1973
*  ג'ובאני בטאלין: 1981
*  אלברטו קונטדור: 2008

רוכבים שניצחו במספר גרנד טורס
22 רוכבים בלבד ניצחו בשניים או יותר גרנד טורס במהלך הקריירה שלהם. להלן רשימת כל הרוכבים שניצחו ביותר מגרנד טור אחד בקריירות שלהם. הרשימה לא כוללת רוכבים שזכו יותר מפעם אחת באותו גרנד טור, כדוגמת לאנס ארמסטרונג שזכה שבע פעמים בטור דה פראנס אך לא זכה באף גרנד טור אחר.

* ז'אק אנקטיל: הטור ב-1957, הג'ירו ב-1960, הטור ב-1961, הטור ב-1962, הטור והוואלטה ב-1963, הטור והג'ירו ב-1964
* ג'ינו ברטלי: הג'ירו ב-1936, הג'ירו ב-1937, הטור ב-1938, בג'ירו ב-1946, הטור ב-1948
* ג'ובאני בטאלין: הג'ירו והוואלטה ב-1981
* אלברטו קונטדור: הטור ב-2007, הג'ירו והוואלטה ב-2008, הטור ב-2009 וב-2010
* פאוסטו קופי: הג'ירו ב-1940, הג'ירו ב-1947, הטור והג'ירו ב-1949, הטור והג'ירו ב-1952, הג'ירו ב-1953
* פדרו דלגאדו: הוואלטה ב-1985, הטור ב-1988, הוואלטה ב-1989
* לורן פיניון: הטור ב-1983, הטור ב-1984, הג'ירו ב-1989
* צ'ארלי גול: הג'ירו ב-1956, הטור ב-1958, הג'ירו ב-1959
* פליצ'ה ג'ימונדי: הטור ב-1965, הג'ירו ב-1967, הוואלטה ב-1968, הג'ירו ב-1969, הג'ירו ב-1976
* ברנאר אינו: הטור והוואלטה ב-1978, הטור ב-1979, הג'ירו ב-1980, הטור ב-1981, הטור והג'ירו ב-1982, הוואלטה ב-1983, הטור והג'ירו ב-1985
* מיגל אינדוראין: הטור ב-1991, הטור והג'ירו ב-1992, הטור והג'ירו ב-1993, הטור ב-1994, הטור ב-1995
* יאן ינסן: הוואלטה ב-1967, הטור ב-1968
* הוגו קובלט: הג'ירו ב-1950, הטור ב-1951
* אדי מרקס: הג'ירו ב-1968, הטור ב-1969, הטור והג'ירו ב-1970, הטור ב-1971, הטור והג'ירו ב-1972, הטור והוואלטה ב-1973, הטור והג'ירו ב-1974
* גסטון מנצ'יני: הג'ירו ב-1957, הטור ב-1960
* לואיס אוקניה: הוואלטה ב-1970, הטור ב-1973
* מרקו פנטאני: הטור והג'ירו ב-1998
* רוז'ה פיניון: הטור ב-1967, הוואלטה ב-1969
* סטפן רוש: הטור והג'ירו ב-1987
* טוני רומינגר: הוואלטה ב-1992, הוואלטה ב-1993, הוואלטה ב-1994, הג'ירו ב-1995
* יאן אולריך: הטור ב-1997, הוואלטה ב-1999
* יופ זוטמלק: הוואלטה ב-1979, הטור ב-1980
* דניס מנצ'וב: הוואלטה ב-2005, הוואלטה ב-2007, הג'ירו ב-2009

הכי הרבה ניצחונות בגרנד טורס




עיר אובות, הינו מושב דתי באופיו בצפון הערבה דרומית לים המלח. המושב מכונה גם "עין חצבה החדשה", והוא נחשב ליישוב עם המספר הקטן ביותר של תושבים: שמונה בלבד. 

המושב החל דרכו ב1967, כשהוקם על ידי יהודי דתי ממיאמי בשם שמחה פרלמוטר, שהקים את היישוב שבו מתגוררות כיום משפחות דתיות, וכן משפחות לא יהודיות המבקשות להתגייר. המושב הוכר על ידי המדינה מכיוון שנרשם כחווה חקלאית. המושב נחשב בעבר ל"קיבוץ חרדי", אשר שילב בין אורח חיים קיבוצי ואורח חיים חרדי. במקום קיים אתר חפירות ארכאולוגיות שבו התגלו שרידים מימי שלמה המלך, הנבטים, האדומים והרומאים. יש המעריכים כי במקום זה שכנה העיר תמר שהוזכרה בספר יחזקאל.





הטור של בנלוקס או בשמו הרשמי טור אנקו של בנלוקס (באנגלית: Eneco Tour of Benelux) הוא מרוץ אופני כביש רב שלבי השייך לסבב המרוצים UCI ProTour. המרוץ מאורגן על ידי מדינות בנלוקס: בלגיה, הולנד ולוקסמבורג, ונערך בהן. חברת האנרגיה ההולנדית Eneco היא המממנת הראשית של המרוץ. 

המרוץ הראשון התקיים בין ה-3 באוגוסט ל-10 באוגוסט 2005. קדמו לו הטור של הולנד, הטור של לוקסמבורג והטור של בלגיה, והוא מהווה איחוד של שלושתם. החלטה זו הביאה לגידול במספר המשתתפים, מ-120 ל-184, לגידול בסיקור התקשורתי ולגידול של 150% בתקציב. 
למרות זאת, ממשיכים להתקיים גם "הטור של בלגיה" (בסוף חודש מאי) ו"הטור של לוקסמבורג" (בתחילת חודש יוני).

רשימת המנצחים בשנים האחרונות
*2005 -  בובי ג'וליק
*2006 -  סטפן שומכר
*2007 -  חוזה איוון גוטיירז
*2008 -  חוזה איוון גוטיירז
*2009 -  אדוואלד בואסון האגן
*2010 -  טוני מרטין
*2011 -  אדוואלד בואסון האגן

קישורים חיצוניים
*




דוד (דודו) בן בעש"ט (נולד בשנת 1950) הוא אלוף בצה"ל, מפקד חיל הים בשנים 2004 - 2007.

בעל תואר ראשון בכלכלה ומנהל עסקים מאוניברסיטת חיפה, ותואר שני במנהל עסקים. נשוי ואב לשלושה.

שירות צבאי

בוגר בית הספר לקציני ים עכו, מחזור י"ד-1969. בשנת 1970 התגייס לקורס חובלים, ומשנת 1971 שירת כקצין בספינות טילים. במלחמת יום הכיפורים היה סגן מפקד ספינת טילים.

בשנת 1976 מונה למפקד סטי"ל מדגם סער 2, ובשנת 1978 מונה לראש מדור במטה החיל. בשנת 1979 מונה לסגן מפקד בסיס אשדוד, ובאותה שנה מונה למפקד סטי"ל מדגם סער 4.

בשנת 1982 מונה למפקד פלגת סטי"לים (מפל"ג) בבסיס אשדוד, ובשנת 1985 מונה למפקד בית הספר לקצינים של חיל הים. בשנת 1988 מונה לסגן ראש מספן כוח אדם, ובשנת 1991 מונה למפקד שייטת ספינות הטילים.

בשנת 1993 מונה לראש מספן כוח אדם, ובשנת 1996 מונה לנספח צה"ל בסינגפור. בשנת 1999 מונה לראש מספן ים וסגן מפקד החיל.

ב־23 בספטמבר 2004 הוענקה לו דרגת אלוף, והוא מונה למפקד החיל. בן בעש"ט פיקד על החיל בעת מלחמת לבנון השנייה, כשבין עיקר משימותיו של החיל הייתה שמירת המצור הימי על לבנון. במהלך המלחמה נפגע הסטי"ל אח"י חנית מטיל של חזבאללה וארבעה חיילים נהרגו כתוצאה מכך. הפגיעה הובילה לתחקיר פנימי בצה"ל, אשר מנה מספר כשלים אשר הובילו לפגיעה, אך לא הציג מסקנות כנגד האלוף. 

ב-26 ביולי 2007 ביקש בן בעש"ט לפרוש מתפקידו, על אף שהיה אמור לסיים בכל מקרה את תפקידו כחצי שנה מאוחר יותר, וב-8 באוקטובר באותה השנה סיים את תפקידו. בראיון שהתפרסם ב-5 באוקטובר 2007 בידיעות אחרונות הסביר שהגיע להחלטה ביום השנה לפגיעה באח"י לאחר שהבין שהביקורת על תפקוד חיל הים במלחמת לבנון לא תיפסק כל עוד צמרת הפיקוד לא התחלפה.





לפטיס מגנה (לטינית Leptis Magna; ערבית لبدة الكبرى - "לבתה אלקבירי") שנודעה גם בשמות לקטיס מגנה (Lectis Magna) או לפקיס מגנה (Lepcis Magna) הייתה עיר פינקית, ברברית ורומית בחופה של צפון אפריקה. העיר קמה בשפכו של ואדי לבדה אל הים התיכון, והיא שוכנת כיום בפאתיה המזרחיים של העיר אל-ח'ומס (ألخمس), בירת מחוז אל-ח'ומס שבלוב, כ-130 ק"מ מזרחית לעיר טריפולי.

היסטוריה

הפיניקים ייסדו במקום את העיר "לפקי" בתחילת האלף ה-1 לפנה"ס וזו יושבה תחילה על ידיהם ועל ידי בני שבט הגרמנטים הברברי. קיימות ראיות ליישוב יווני במקום במחצית השנייה של המאה ה-7 לפנה"ס‏‏, וייתכן שנוכחות זו הביאה את קרתגו להתערב החל במאה ה-5 לפנה"ס לערך ולפרוס את חסותה על העיר. בתקופה זו החלה לפטיס מגנה צוברת חשיבות כמרכז עירוני ומסחרי, והייתה למרכז חשוב של הפקת שמן מעצי זית. בתקופת המלך מסיניסה בראשית המאה ה-2 לפנה"ס ובהסכמתם של הרומאים, הייתה העיר לחלק ממלכת נומידיה הברברית, וזו המשיכה ושלטה בעיר בפועל גם לאחר שהרומאים כבשו אותה לאחר המלחמה הפונית השלישית בשנת 146 לפנה"ס. 

הרומאים צירפו את העיר לפרובינקיה של אפריקה בשנת 46 לפנה"ס, ונאלצה לשלם קנסות כבדים על תמיכתה ביריביו של יוליוס קיסר בעת מלחמת האזרחים ברומא.  אוגוסטוס וטיבריוס בנו את העיר מחדש לפי עקרונות התכנון העירוני הרומיים, והראשון הציב את אחד מלגיונותיו בצפון אפריקה, וסיפק לעיר הגנה, בתקופה הזאת (לכל המוקדם ב-5 לפנה"ס) העיר אורגנה מחדש על פי מאפיינים שלטוניים רומאיים. בתקופתו של הקיסר קלאודיוס הפכו רבים מתושביה של העיר לאזרחים, היא כנראה קיבלה מעמד של מוניקיפיום בימיו של אספסיאנוס ובימיו של טריאנוס הוענק לה מעמד של קולוניה. בתקופה זו העיר התפשטה, הוקמה בה אמת מים והחל השימוש באבן שיש במבניה. הקיסר אדריאנוס הקים בה את "מרחצאות אדריאנוס" בשנת 137, אולם תנופה של ממש בפיתוחה של העיר החלה כאשר ספטימוס סוורוס, שהיה יליד המקום, היה לקיסר בשנת 193. 

סוורוס פאר את העיר והקים בה מבני ציבור מונומנטליים, והציבה בקו אחד עם שתי עריה החשובות של צפון אפריקה באותה עת - אלכסנדריה וקרתגו. הוא בנה פורום חדש בעיר ושיפץ את רציפי הנמל, אם כי באופן שגרם לסתימתו של הנמל על ידי חול ועל כן כמעט ולא נעשה בהם שימוש. הוא כבש את השטחים המדבריים שמדרום לעיר, הקים בהם סכרים והפך אותם לקרקע חקלאית. לפי ההערכות בתקופה זו התגוררו כ-100,000 איש בעיר‏‏.

העיר החלה לשקוע במאה ה-3 בשל משבר מסחרי, ונינטשה חלקית. החל במאה ה-4 הייתה לפטיס מגנה ליעד להתקפות הברברים, אך זכתה בתקופת פריחה קצרה בימיו של תאודוסיוס הראשון בסופה של המאה. בשנת 439 כבשו הוונדלים את העיר, ובהוראת מלכם גאיזריק נהרסו חומותיה כדי שתושביה לא יתמרדו כנגדו. עובדה זו נוצלה בשנת 523 על ידי שבטים ברבריים שבזזו את העיר, אירוע ממנו העיר לא שבה והתאוששה. בשנת 533 כבש בליזריוס את לפטיס מגנה עבור האימפריה הביזנטית וביצר אותה. הם קבעו בה את בירת האזור ושינו את יעודה של הבזיליקה הרומית לכנסייה.

לאחר הכיבוש הערבי ב-643, שוב לא הייתה העיר יכולה למכור את תוצרתה החקלאית, בעיקר שמן, לשוקי אירופה, והיא גוועה. האתר כוסה בחולות אם כי תושבי כפרי האזור נטלו ממנו חומרי בנין ועשו בהם שימוש לצרכיהם. עבודות המחקר הראשונות באתר נערכו בשנות ה-20 של המאה ה-20, ומאז התחדשו מספר פעמים גם בסופה של המאה ובמהלך ראשית המאה ה-21.

האתר
לפטיס מגנה נחשבת למופת לתכנון עירוני רומי, ובשל כך ששכנה תחת שכבת חול משך מאות שנים, היטיבו אתריה להשתמר. מבני העיר המשתרעים על פני תא שטח בצורת משולש, שאורך כל אחת מצלעותיו באורך של כקילומטר, משלבים סגנון רומי מאוחר עם השפעות אפריקאיות ומזרחיות. שרידי המבנים הפיניקים בעיר מועטים בשל כך שהעיר הרומית נבנתה מעליהם, אולם במקום זוהו נקרופוליס פיניקי ששכן מתחת לתיאטרון ושרידיו של תופת שבו לא הוקרבו ילדים אלא בעלי חיים‏‏. המבנים הרומיים הבולטים בעיר הם מבני הפורום והבזיליקה ששימשה לאחר מכן ככנסייה ופסליה נותרו במקומם, וכן התיאטרון וההיפודרום (קרקס). הנמל העתיק שהוקם בתקופת נירון, משתרע על פני אגן מלאכותי בשטח של 10.2 הקטאר, והוא השתמר היטב על רציפיו, ביצוריו ושטחי האחסון שבו.

אולם המבנה הידוע בעיר הוא קשת ספטימוס סוורוס שהוקמה לכבודו סמוך לכניסה ללפטיס מגנה מכיוון דרום-מערב. מועד הקמתו של המבנה אינו ידוע במדויק, אך סביר שהוקם סמוך לעלייתו של ספטימוס סוורוס לשלטון, בשנת 193, וככל הנראה בין 194 ל-202, עת ביקר הקיסר בעיר. השער עשוי מאבן גיר וייתכן שהוא היה מבנה קדום שחודש ועוטר. השער רבוע ולא מלבני, ואף כי הדבר אינו ייחודי, הוא נחשב לנדיר. ארבע פינותיו של השער פונות לארבע רוחות השמיים, ובצלעותיו קבועות ארבע קשתות מהן יצאו הקארדו והדקומנוס. הקארדו הוליך לכיוון צפון-מזרח אל נמלה של העיר, והדקומנוס היה חלק מהדרך שהובילה מאלכסנדריה במזרח לקרתגו במערב. השער שימש כקילומטר אפס של העיר ולידו ניצבה אבן מיל. המבנה הניצב באתר כיום הוא בחלקו תוצר של שחזור, שכן חלק מעיטוריו ותבליטיו הועברו למוזיאון בטריפולי, אחרים נגנבו במהלך השנים ואחרים עדיין קבורים, ככל הנראה, באדמה בסביבותיו.

קישורים חיצוניים
* 
*
*

הערות שוליים




ברוש הינו מושב בנגב הצפוני-מערבי, מדרום מזרח לנתיבות, ומצפון מזרח לאופקים, השייך לשלושת מושבי "יחדיו" אשר הוקמו בסמיכות זה לזה, כחלק ממועצה אזורית בני שמעון על ידי תנועת המושבים. שם המושב הוא מן התנ"ך, בספר ישעיהו, מ"א 19: "אִָים בָּעֲרָבָה, בְרוֹשׁ תִדְהָר וּתְאַשּׁוּר--יַחְדָו." היישוב הוקם בשנת 1953 ומרבית תושביו הם יוצאי מרוקו.

מרבית תושבי המושב עוסקים בחקלאות - בגידול תפוחי אדמה, תרנגולי הודו, תרנגולות וכו' וחלקם עובדים מחוץ למושב.

במושב מרכז המשותף לשלושת מושבי 'יחדיו', ובו פועלים בין היתר: מועדון קשישים, מועדוניות, ספרייה, מרפאות, מוסדות רווחה, בריכת שחייה, מגרש כדורגל ובי"ס לכדורגל. במושב בית כנסת ומקווה, מגרש משחקים וגן ילדים.

קישורים חיצוניים
*



דביר (או בשמו הרשמי דבירה) הוא קיבוץ הממוקם באזור הגבול בין דרום השפלה לצפון הנגב, בסמוך ליער להב, מצפון לבאר שבע וממזרח לרהט. הקיבוץ משתייך למועצה אזורית בני שמעון ולקיבוץ הארצי.  

היסטוריה
הקיבוץ דביר הוקם בשנת 1951 על ידי עולים מהונגריה, ושמו כשם העיר העתיקה ששכנה באזור. הקיבוץ נמצא בסמוך לתל בית מרסים, אשר זוהה כדביר המקראית על ידי ויליאם פוקסוול אולברייט ב-1924 ועל כן נקרא על שמו. אולם מכיוון שזיהוי זה מוטל בספק וסביר שהוא שגוי החליטה ועדת השמות הממשלתית לקרוא לקיבוץ, עם עלייתו על הקרקע, "דבירה", לאמור "בדרך לדביר" (בדומה לשם היישוב אפרתה). אך תושבי המקום והציבור נוקטים בדרך-כלל בשם הבלתי-רשמי דביר והיו מקרים בהם חברי הקיבוץ מחקו את האות "ה" מעל שלט הדרכים של מע"צ המורה לכניסה לקיבוץ.

בתחילת דרכו שכנו תושבי הקיבוץ באוהלים והביאו מים למקום בעגלה רתומה לסוס, מקיבוץ שובל ‏‏. עם השנים התפתח הקיבוץ והצטרפו אליו עולים מדרום אמריקה ותושבים מישראל. בימים אלו נוספת בצמוד לקיבוץ הרחבה קהילתית בה יתגוררו תושבים אשר אינם חברי קיבוץ אך יהיו שותפים בכל השירותים של היישוב ביחד עם חברי הקיבוץ.

ענפים
* מפעל פלסטיקה "דולב" (בשיתוף עם קיבוץ להב)
* "תבליני הנגב" (ייצור וייצוא פפריקה)
* רפת חלב גדולה
* לולים לגידול עופות פטם

בעבר: "דביר מוצרי תוכנה" מפתחת מעבד תמלילים QText 

קישורים חיצוניים
*

 של הקיבוץ

הערות שוליים


 
 

אקסודוס (באנגלית: Exodus) היא להקת ת'ראש מטאל אמריקנית מקליפורניה. אקסודוס היא אחת מלהקות הת'ראש העיקריות שיצאה מאזור סן פרנסיסקו או "ת'ראש אזור המפרץ". הלהקה הוקמה בשנת 1982, ואחרי חמישה אלבומים התפרקה, בשנת 1992. בשנת 1996 התאחדה מחדש לתקופה קצרה, בה הספיקה להקליט אלבום הופעה חיה אחד לפני שהתפרקה בשנית. הלהקה התאחדה שוב בשנת 2001 והיא פעילה כיום, אלבומה האחרון יצא בשנת 2008 (Let There be Blood).

היסטוריה
אקסודוס הוקמה בשנת 1982 על ידי טום האנטינג, קירק האמט וגארי הולט, לאחר זמן מה צורף גם הסולן פול באלוף והבסיסט ג'ף אנדרוס, וכך קם ההרכב הראשון של אקסודוס, הרכב זה הוציא לאור את הדמו הראשון של אקסודוס בשנת 1982.

בשנת 1983, עזב הגיטריסט קירק האמט את הלהקה לטובת מטאליקה, אותו החליף ריק הונלוט, בנוסף הוחלף גם הבסיסט ג'ף אנדרוס ברוב מקילופ, הרכב זה הוציא בשנת 1985 את אלבומם הראשון של אקסודוס, Bonded by Blood, האלבום נחשב למוערך מאוד ולמשפיע על ז'אנר הת'ראש מטאל ועל הת'ראש מטאל המקומי בפרט.

בשנת 1987 עזב הסולן פול באלוף וסטיב סוזה תפס את מקומו, הרכב זה נשאר יציב יחסית והוציא את שלושת האלבומים הבאים של אקסודוס- Pleasures of the Flesh ב-1987, Fabulous Disaster ב-1989 ואת Impact is Imminent בשנת 1990, אך למרות זאת הלהקה לא זכתה להצלחה יחסית ללהקות ת'ראש אחרות מהאזור כדוגמת מגהדת', מטאליקה או סלייר, ובשנת 1991 הוציאו את האלבום לייב הראשון שלהם-Good Friendly Violent Fun ולאחר שחרורו יצאה הלהקה לסיבוב הופעות שנמשך שנה שלמה, ולאחר כשנה הוציאה אלבום נוסף Force of Habit , אלבום זה לא זכה להערכה רבה ונחשב למיתון מסוים של סגנון הת'ראש/ספיד מטאל שלהם. 
בשנת 1992 התפרקה הלהקה עקב לחץ ובעיות אישיות.

בשנת 1996 התאחדה הלהקה עם הסולן לשעבר שלהם פול באלוף ויצאה לסיבוב הופעות באירופה וצפון אמריקה ובשנת 1997 הוציאה עוד אלבום לייב- Another Lesson in Violence אך בשנת 1998 התפרקה הלהקה עוד פעם.

בשנת 2001  התאחדה הלהקה פעם נוספת להופעה במופע הצדקה הענק "Thrash Of The Titans" ואף הופצו שמועות לגבי חזרה מלאה לפעילות והקלטת אלבום נוסף, אך אלו דעכו כאשר נפטר הסולן פול באלוף.
הסולן לשעבר סטיב סוזה צורף לסיום המחויביות של הלהקה ונראה היה כי אקסודוס עומדת להתפרק עוד פעם, אך גרי הולט התעקש כי הלהקה תוציא אלבום נוסף ובשנת 2004 הוציאה הלהקה את האלבום Tempo of the Damned .

בשנת 2005 הלהקה עברה שינוי משמעותי כאשר את הלהקה עזבו ריק הונלוט, טום האנטינג וסטיב סוזה אך הם הוחלפו על ידי לי אלטוס, פול בוסטאף וסטיב סקוויל(בהתאמה), סטיב סקוויל הוחלף לאחר מכן על ידי רוב דיוקס, הרכב זה הוציא את האלבום האחרון של אקסודוס בשנת 2005- Shovel Headed Kill Machine

חברי ההרכב
* רוב דיוקס (שירה)
* גרי הולט (גיטרה)
* לי אלטוס (גיטרה)
* ג'ק גיבסון (בס)
* פול בוסטאף (תופים)
חברי עבר
* פול באלוף (שירה)
* סטיב סוזה (שירה)
* ריק הונולט (גיטרה)
* קירק האמט (גיטרה)
* רוב מקילופ (בס)
* מייק בטלר (בס)
* טום הנטינג (תופים)
* ג'ון טמפסטה (תופים)

אלבומים
* 1985 Bonded By Blood 
* 1987 Pleasures Of The Flesh 
* 1989 Fabulous Disaster 
* 1990 Impact Is Imminent 
* 1992 Force Of Habit 
* 2004 Tempo Of The Damned 
* 2005 Shovel Headed Kill Machine 
* 2007 The Atrocity Exhibition... Exhibit A
* 2010 Exhibit B: The Human Condition




זנון מקיטיון (333 לפנה"ס - 264 לפנה"ס) היה מייסדה של האסכולה הסטואית בפילוסופיה היוונית.

זנון נולד ב - 333 לפנה"ס בעיר קיטיון (כיום לרנקה) שבקפריסין, שהתיישבו בה פיניקים רבים. זנון היה ממוצא מעורב פיניקי ויווני. אביו של זנון היה סוחר עשיר, וזנון הלך בדרכו ועסק במסחר עד שספינתו התנפצה לחופי אזור אטיקה שבמזרח יוון. הוא הגיע לאתונה חסר כל ב - 314 לפנה"ס, ושם פגש את הפילוסוף קראטס מן האסכולה של הציניקנים. זנון למד בבית ספרו של קראטס באתונה, התאהב בפילוסופיה ואמר: "עשיתי מסע מוצלח כאשר ספינתי נטרפה בים". 

זנון נתפס לדרך חייהם הפשוטה והנוקשה של הציניקנים. בספרו "הרפובליקה" הטיף לחיי שיתוף, ללא אמצעי תשלום, ללא רכוש, ללא נישואין, דת וחוקים. משהבין כי מרשם זה אינו מתאים לרובם של בני אדם, הוא עזב את בית ספרו של קראטס ועבר ללמוד אצל הפילוסוף קסנוקראטס מן האקדמיה האפלטונית, ואצל הפילוסוף סטילפון ממגארה.

ב - 301 לפנה"ס ייסד זנון את בית ספרו באתונה. הוא היה רגיל לשוחח עם תלמידיו כשהוא מתהלך מתחת לאכסדרת עמודים (סטואה ביוונית), ומכאן השם "סטואית" שדבק באסכולה שלו. זנון קיבל לבית ספרו עניים ועשירים כאחד, אולם הוא הערים קשיים על קבלתם של צעירים, בחושבו כי רק מבוגרים מסוגלים להבין פילוסופיה. אנטיגונוס השני, מלך מקדוניה, השתתף בשיעוריו של זנון כאשר הזדמן לאתונה, הפך לידידו ולמעריצו של זנון, ביקש את עצתו והזמין אותו להתגורר בארמונו בעיר פלה שבמקדוניה. זנון הודה לאנטיגונוס על הצעתו הנדיבה אך נשאר באתונה ושלח למקדוניה אחד מתלמידיו. הוא לימד בסטואה שנים רבות וחי חיי צניעות בהתאם לתורתו. בין תלמידיו היו הרילוס מקרתגו, אריסטו מכיוס וקלאנתס שירש אותו כראש בית הספר

זנון היה מושפע מהרקליטוס ואימץ לעצמו את מושג "האש האלוהית", שבה ראה את נפש האדם, את היקום כולו ואת החוק הנצחי של יצירה, הרס ויצירה מחודשת. הוא ייחס את מקורה של תורה זו לסוקרטס שעליו קרא בספרו של קסנופון "זכרונות". מכל כתביו של זנון לא שרד דבר, אך חושבים שהוא לימד כי אפשר להגיע לשלוות נפש באמצעות אדישות והימנעות מכאב.

קישורים חיצוניים


שמות אסורים (בסינית 避諱) היה איסור (טאבו) לומר או לכתוב שמות (במיוחד תווים) של קיסרים ואבות קדמונים בסין.

סוגי האיסורים
*איסור ממלכתי על שימוש בשמות (国讳; 國諱) היה איסור על שימוש בשמו של הקיסר או אבותיו. לדוגמה בזמן שושלת צ'ין (221 לפנה"ס – 207 לפנה"ס) אסור היה להשתמש בשם ג'נג (政) שהיה שמו הפרטי של הקיסר המכונה צ'ין שה-חואנג (כינוי שאותו נהוג לתרגם כ"הקיסר הראשון"), ושמו של החודש הראשון בשנה "גֶ'נג יוֵ'ה" (正月 – החודש הזקוף) הוחלף ב"דוּאן יוֵ'ה" (端月 – החודש הנכון). בדרך כלל נמנעו משימוש בשמות של אבות קדמונים עד שבעה דורות אחורה.
*שמות אסורים בתוך הקלאן (家讳; 家諱) -  נאסר על אדם השימוש בשמות של אבותיו הקדמונים.
*איסור על שימוש בשמות קדושים (聖人諱) – נאסר להשתמש בשמות של אנשים מכובדים. לדוגמה בזמן שושלת ג'ין (1115 -  1234) היה איסור על שימוש בשמו של קונפוציוס.

במסמכים ובמכתבים דיפלומטיים שנשלחו בין חמולות הייתה הקפדה להימנע מהשמות האסורים הנהוגים בכל הקלאן.

בשנת 1777 כתב וּאנְג שִׁי-הוֹאוּ (王錫侯) על ספרו את שמו של הקיסר החמישי של שושלת צ'ינג, הקיסר צ'יינלונג (שלט בין השנים 1735 – 1796), ועקב כך הוצא להורג יחד עם קרוביו.

שיטות להימנע משימוש בתווים

היו שלוש דרכים להימנע בשימוש בתו אסור.
*שינוי התו לתו אחר שנשמע דומה או זהה.
*השארת מקום ריק במקום התו.
*השמטת משיכת הקולמוס מהתו, במיוחד משיכת הקולמוס האחרונה.

כיום
על אף שלא מקפידים על איסורים אלה כיום באדיקות, עדיין נוהגים אנשים רבים מלהימנע מלתת לילדיהם שם דומה או בעל צליל דומה לשם של אחד מאבותיהם. דבר זה מסביר מדוע אפילו תושבי סין המודרנית מתייחסים לפנייה אל מבוגרים בשמם הפרטי כאל חוסר נימוס, ומדוע נדיר למצוא סיני עם הסיומת "הבן" או "השלישי" בשמו.



רָאגַ'ה יוֹגַה (מסנסקריט: राजयोग, rājayoga) פירושה היוגה המלכותית והיא עוסקת בשליטה בהכרה. כיוון שהראג'ה יוגה עוסקת בשליטה בהכרה הוא אחד מהשבילים היוגים המרכזיים. ראג'ה יוגה  כוללת טכניקות של תרגילי ריכוז ומדיטציה  כדי להגיע לחוויה של האמת ולהגיע בסופו של דבר לשחרור, המתואר בהגות ההינדית כמוקשה (moksha).היוגים ממשילים את החומר של ההכרה לאגם, הגלים על פני האגם מתוארים כגלי המחשבות. הקרקעית של האגם היא הנשמה שאותה מנסה לחוות היוגי. כמו שכדי לראות את הקרקעית גלי האגם צריכים לשקוט כך גם היוגי מתאמן להשקיט את גלי המחשבה כדי לחוות את הנשמה. הנשמה מתוארת כ-,סאט צ'יט אננדה". קיום ממוחלט, נועם מוחלט, ידע מוחלט". והיא תמצית האושר אותו מחפש האדם.(ראג'ה יוגה, סוואמי ויווקננדה). 
הראג'ה יוגה מתארת את התהליכים הפנימיים המתרחשים בהכרה של האדם. תרגול סדיר בראג'ה יוגה אמור להקנות למתרגל ריכוז גבוה ושקט נפשי. הכתב העתיק שמתאר את שלבי התרגול בראג'ה יוגה הינו הסוטרות של פטנג'לי. כתב זה ניתן על ידי פאטאנג'אלי מהארישי  שחי בערך לפני כ-2000 שנה.

על התלמיד ההולך ברג’ה יוגה לטפס צעד אחר צעד לפי סדר שמונת השלבים שלה. יאמה - הכוללת תרגולים כגון, אי פגיעה, אמיתות, אי גנבה, טהרה מינית ואי חמדנות.; ניאמה - כוללת תרגולים כגון, נקיות פנימית וחיצונית, הסתפקות, לימוד פנימי וחיצוני, היכנעות.  שני אלה כוללים עבודה על המידות המוסריות. אסאנה - תנוחת הגוף בתרגול, כדי לשלוט בהיבטים הסטטים של הגוף (כגון כאב ותחושות) ולבנות יכולת להתקדם לתרגולים מתקדמים בראג'ה יוגה; פרנאיאמה - שליטה בהיבט הדינמי של הגוף (נשימה); פראטאיארה - שליטה בחושים כדי לשלוט על ההכרה ולרכוש עוצמה; דהארנה - ריכוז; דאיהאנה - מדיטציה; סמדהי - מצב של תודעת-על שבו מגיעים לשחרור ולחווית אחדות. 

המדיטציה, שהתפשטה מאוד במערב, היא האיבר השביעי של הראג'ה יוגה. על פי הבנה זו, כאשר האדם משקיט את גלי המחשבה שלו הוא יכול לראות ולחקור את עולמו הפנימי. פטנג'לי כותב בסוטרא השנייה שלו שיוגה היא הפסקת כל גלי ההכרה. בסוטרה השלישית הוא כותב: "בזמן הזה (כשגלי המחשבה דוממים), נח המתבונן בטבעו האמיתי" (דיווננדה, 1998, עמ’ 147). 



אהרן שבתאי (נולד ב-1939 בתל אביב) הוא משורר עברי, מרצה, ומתרגם מיוונית עתיקה. תרגם עשרות מחזות יווניים קלאסיים. אחיו היה הסופר יעקב שבתאי, ובתו היא המשוררת והמחזאית ננו שבתאי.

ביוגרפיה

בשנות השישים והשבעים נהגו להזכירו בנשימה אחת יחד עם משוררים כמו דוד אבידן ויונה וולך. 

בתחילת שנות התשעים עורר כעס וביקורות שליליות בעת פרסום ספר השירה "זיוה", בו חשף בפירוט יוצא דופן את יחסיו הארוטיים עם עורכת הסרטים זיוה פוסטק, תוך שימוש בתיאורים שלא היו שכיחים בשירה העברית. כיום יש המחשיבים ספר זה כציון דרך בתולדות השירה בישראל.

בשנים האחרונות כותב אהרון שבתאי בעיקר שירה פוליטית. שיריו האחרונים עוסקים בפגיעה בכפרים הערביים בילעין ובודרוס בעקבות בניית חומת ההפרדה (או גדר ההפרדה) בשטחים, וכן בטלי פחימה. שיריו מתפרסמים ב"הארץ" ובכתב העת "מעין", ורבים מהם כונסו באסופת שיריו "ארצנו". בספרים מוקדמים שלו נטה דווקא למרכז הפטריוטי ואף לימין (למשל בספר בגין, שעסק במנחם בגין). חתם על עצומת תמיכה בסרבנות לשרת בשטחים.

פרסם את הכרך על המיתולוגיה היוונית במסגרת סדרת המיתוסים שערך המתרגם והעורך דן דאור בהוצאת מפה. שבתאי תרגם מיוונית מיצירותיהם של אייסכילוס, סופוקלס, אוריפידס, אריסטופנס,   והסיודוס, וכן שירים רבים מן השירה הלירית של משוררי יוון. כמו כן, תרגם מגרמנית מיצירת ברטולט ברכט. שבתאי נושא בתואר דוקטור ומלמד בחוג לתורת הספרות הכללית באוניברסיטת תל אביב.

בשנת 1999 זכה בפרס טשרניחובסקי לתרגומי מופת, ובפרס לאה גולדברג לשנת 2009.

שירתו
עיקר מלאכתו הפואטית של אהרן שבתאי היא בחתירתו לאמת, אף אם היא אינה נעימה לעיניו של הקורא או לכבודו שלו כמשורר. לפי שבתאי, אל לו למשורר לצנזר את עצמו. כך ניתן להבין את הבזקי התיאורים בפואמה הביתית, את תיאורי האהבה הגראפיים בזיוה, ואת שיריו הפוליטיים. שיריו של אהרן שבתאי מתאפיינים בהאלהה של הטריוויאלי ו"נטול הערך" -- תפוחי אדמה, חביתה, חבית יין, חבילת טמפונים -- על חשבון הציבורי וה"חשוב" -- המדינה, הרמטכ"ל, הביטחון.

אהרן שבתאי הוא אחד המשוררים הפעילים בגרילה תרבות.

ספריו
*המיתולוגיה היוונית - מיתוסים, ספרי תל אביב, 2000 

שירה
*חדר המורים, עכשיו, 1966
*קיבוץ, הוצאת הקיבוץ המאוחד, 1973
*הפואמה הביתית, ספרי סימן קריאה, 1976
*חרא, מוות, עכשיו, 1979,
* חוט, פרוזה, 1981
*החמור, עקד, 1982
*ספר הכלום, ספרית פועלים, 1982
*ההרצאה הראשונה, עכשיו, 1983
*בגין, כתר, 1986
*אהבה, עם עובד, 1987
*גירושין, מוסד ביאליק, 1990
*זיוה, זמורה ביתן, 1990
*מטאזיויקה, זמורה ביתן, 1992
*הלב, סימן קריאה / הקיבוץ המאוחד, 1995
*בחודש מאי הנפלא, סימן קריאה / הקיבוץ המאוחד, 1997
*פוליטיקה, הוצאת אבן חושן, 1999
*ארצנו, הקיבוץ המאוחד, 2002 
*שמש שמש, חרגול, 2005
*טניה, חרגול, 2008

מחזות יווניים שתרגם
*אוריפידס, איון, הוצאת שוקן
*אוריפידס, אנדרומכה, הוצאת שוקן
*אוריפידס, הרקלס, הוצאת שוקן
*אוריפידס, אלקטרה, הוצאת שוקן
*אוריפידס, איפיגניה באוליס, הוצאת שוקן
*אוריפידס, אלקסטיס, הוצאת שוקן
*אוריפידס, הבקכות, הוצאת שוקן
*אוריפידס, היפוליטוס, הוצאת שוקן
*אוריפידס, הקבה, הוצאת שוקן
*אוריפידס, מדיאה, הוצאת שוקן
*אוריפידס, הקיקלופ, הוצאת שוקן
*אייסכילוס, אגממנון, הוצאת שוקן
*אייסכילוס, נוטות החסד, הוצאת שוקן
*אייסכילוס, נושאות הנסכים, הוצאת שוקן
*אייסכילוס, פרומתאוס הכבול, הוצאת שוקן
*אייסכילוס, הפרסים, הוצאת שוקן
*אריסטופנס, ליסיסטרטה, הוצאת שוקן
*אריסטופנס, מהפכת הנשים, הוצאת שוקן
*אריסטופנס, הצפרדעים, הוצאת שוקן
*מננדרוס, הנרגן, הוצאת שוקן
*סופוקלס, אדיפוס בקולונוס, הוצאת שוקן
*סופוקלס, איאס, הוצאת שוקן
*סופוקלס, אלקטרה, הוצאת שוקן
*סופוקלס, אנטיגונה, הוצאת שוקן
*סופוקלס, נשי טרכיס, הוצאת שוקן
*סופוקלס, פילוקטטס, הוצאת שוקן

שירה אפית יוונית שתרגם
*הסיודוס, עבודות וימים, הוצאת שוקן

לקריאה נוספת
*, מאת מוטי נייגר ואיילת כהן, בתוך איגוד – מבחר מאמרים במדעי היהדות, 2008, עמ' 245-227.
*מארוטיקה לפורנוגרפיה - על "זיוה" של אהרון שבתאי, מאת אפרת מישורי, בתוך עכשיו, 57, 1992.
*לסלק את האסתטיקה מן הסלון, קווי מיתאר לשירת אהרן שבתאי, מאת יאיר מזור, בתוך מאזנים, ע'ד, 2000.
*שירה לא רטובה : שבתאי, יום והמרד האימז’יסטי, מאת שמעון זנדבנק, בתוך חדרים, 11, 1994.
*לקחת בחשבון!, על "הפואמה הביתית" ועל שירת אהרון שבתאי בכלל, מאת אלון אלטרס, בתוך עכשיו, 50, 1985.
*משוררי האנטי-מטאפורה - אהרון שבתאי והרולד שימל, מאת אריה זקס, בתוך הקונגרס העולמי למדעי היהדות, 1977.
*על "הפואמה הביתית" לאהרן שבתאי, 1976, מאת אורי ברנשטיין, בתוך סימן קריאה, 7, 1977.

קישורים חיצוניים
* 

*אהרן שבתאי ורועי ארד בתמול שלשום, ירושלים, 2006 -
* 
* 
* 
* 
* אלי הירש,, ידיעות אחרונות 28/3/08
* ‏עמוס לויתן,, עתון 77, גיליון 331, יולי 2008
* 
* 
* 
* לוראן כהן,, על ספרו שמש שמש באתר ארץ אחרת
* 
*, יהודה ויזן, וואלה תרבות
* 
*, באתר הספריה החדשה

הערות שוליים


 
 
אבטחת מחשב אישי ברשת היא המאמץ להגן על המחשב מפני איומים שונים המגיעים דרך רשת האינטרנט.

איומים ברשת
רשת האינטרנט פורשת בפני המשתמש בה עולם עשיר של מידע ושל שירותים, ויחד עם זאת חושפת את המשתמש לשלל איומים על פרטיותו ועל המחשב האישי המשרת אותו.

האיומים הנפוצים
* וירוס מחשב (Virus): תוכנה שחודרת למחשב באופן סמוי, מעתיקה את עצמה, ומפיצה את עצמה, ולרוב פוגעת בפעולה התקינה של המחשב הנפגע.
* סוס טרויאני (Trojan Horse): תוכנה שיכולה לפתוח דלת אחורית לקראקר שיוכל לפרוץ למחשב ידנית ולהוריד ממנו מידע או להשחיתו.
* תוכנת ריגול (רוגלה או Spyware): תוכנה שעוקבת בחשאי אחר הרגלי הגלישה של המשתמש במחשב שבו היא מותקנת, ומעבירה מידע על הרגלים אלה לאתרים ששתלו אותה. כך, למשל, פורסם שחברה שיצרה נגן מוזיקה, שתלה תוכנת ריגול בתכנת ההתקנה שלה, שדיווחה על הרגלי ההאזנה של הלקוחות.
* תולעי מחשב (Worms): תוכנות שחודרות למחשב לרוב דרך דואר אלקטרוני, ושולחות דואר אלקטרוני למחשבים אחרים לפי פנקס הכתובות של המחשב. לעתים, נעשה בהם שימוש בדואר זבל ולעתים נעשה בהן שימוש להפציץ וירוסי מחשב.
* תוכנת פרסום (Adware): תוכנה שמציגה פרסומות לא רצויות בזמן גלישה באינטרנט. תוכנה זו מהווה מטרד, משום שמאטה לעתים את קצב הגלישה ומגבילה את נוחות הגלישה.
* חדירה ידנית של קראקר למחשב לשם שליפת מידע, הסבת נזק או כמטרה בפני עצמה.
* רישום הקשות (keyloggers): תוכנות שמקליטות את התווים המוקלדים במקלדת. בדרך כלל אלה משמשות למעקב אחרי ססמאות באתרים (בנק, וכדו`) או בשרתי מקום העבודה, אחרי מספרי האשראי המוקלדים וכיוצא באלו.
* חטיפה של עמוד הבית Homepage Defacing: תוכנות המיועדות להשתלטות על דף הבית ועל הכנסת מועדפים לא רצויים. במקרים מסוימים, תוכנות מסוג זה מעלות גם אתרים בלתי רצויים באופן אוטומטי וכדומה.
* דיג מקוון, הונאות מקוונות (Phishing): התחזות וגניבת זהות. בקטגוריה זו נכללות שיטות המיועדות להטעיה ומטרתם להשיג מידע רגיש (פרטי אשראי, פרטי חשבון הבנק וכדומה). הפתיון מגיע במגוון דרכים: החל מהודעה תמימה בפורום ועד לדואר זבל שנשלח במסווה של דואר אלקטרוני חשוב מהבנק, או הודעה על הגרלה מיוחדת מאוד. המידע המושג בצורה זו משמש לקניות על חשבון המתפתים.
* דואר זבל: הצעות מפתות ומבצעים "מדהימים" שמגיעים בכל מיני דרכים לכתובת הדואל, במקרה הטוב משמשים לפרסומת רגילה, במקרה האחר משמשים לדייג מקוון.
* התקפות DDoS: התקפות מסוג זה נועדו להפיל אתרי אינטרנט על ידי יצירת עומס על השרתים המאחסנים אותם. מצב זה מתרחש כאשר מספר רב של מחשבים (לעתים באמצעות סוס טרויאני) שולחים לשרת היעד בקשה לשירות כלשהו וכך גורמים לו לקרוס.

אמצעי אבטחה
להגנה מפני איומים אלה משמשים כלים טכנולוגיים אחדים:

* עדכונים שוטפים שמציעה מערכת ההפעלה. יצרני מערכות ההפעלה, ובפרט מיקרוסופט, שמערכות ההפעלה שלה הן המותקפות ביותר, מציעים באופן שוטף עדכונים למערכת ההפעלה, כדי לסגור פרצות שהתגלו.
* תוכנת אנטי וירוס. תוכנות אלו מזהות ומאתרות וירוסים, חוסמות כניסתם למחשב, מוחקות ומתקנות הקבצים הנגועים בהם.
* תוכנת חומת אש (Firewall). זוהי מערכת לניטור וחסימת התקשרויות בלתי רצויות דרך רשת התקשורת שהמחשב מחובר אליה. היא יכולה לפעול כתוכנית מחשב או כחומרה. לדוגמה, היא עשויה למנוע חדירת קראקרים מבחוץ או שליחת נתונים באמצעות תוכנת ריגול מתוך המחשב. בשל חשיבות התוכנה, מערכת ההפעלה Windows XP כוללת בתוכה חומת אש מובנת בעלת יכולות בסיסיות.
* תוכנות שונות לניקוי המחשב מתוכנת ריגול ותוכנת פרסום.

קישורים חיצוניים

* רויטל סלומון,, הארץ
*, (הבדיקה דרך הדפדפן מבלי צורך להתקין תוכנה) 
*, באתר "נענע"
*, SECi



סירוס הוא פעולה שבאמצעותה פוריות הזכר והפקת הורמוני המין שלו נשללות לחלוטין, או יורדות לרמה נמוכה מאוד, באמצעות פגיעה באברי המין שלו. זאת בניגוד לעיקור שפוגע רק בפוריות.

שיטות סירוס
כריתת אשכים

כריתת אשכים היא פעולה עתיקת-יומין ויוחסו לה משמעויות ותפקידים רבים בתרבויות שונות לאורך ההיסטוריה. עדויות לסירוס נמצאו ביוון העתיקה בסיפורי המיתולוגיה היוונית, הידוע שבהם היה קרונוס אשר סירס את אביו אורנוס. בפרשת נח מסופר על נח שהשתכר לאחר המבול וחם ראה את ערוותו. רש"י נותן במקום שתי דעות של רב ושמואל ממסכת סנהדרין דף ע, עמ' א: "חד אמר סרסו וחד אמר רבעו".

שומרי הרמון בארמונות מלכים סורסו כדי למנוע מהם לשכב עם נשות ההרמון, ועד לפני כמאה שנה סורסו ילדי מקהלה איטלקים כדי לשמור על קול הסופרן שלהם ("קסטרטי"). בעבר היה נהוג לבצע סירוס מסוג זה כעונש לפושעים ולמתנגדי המלך.

כריתת האשכים בימינו מתבצעת במקרים רפואיים קשים כגון סרטן האשכים, ובנוסף כאמצעי כירורגי בניתוחים לשינוי מין. כמו כן, כריתת אשכים היא השיטה הנפוצה כיום לעיקור בעלי חיים ממין זכר.

כריתת האשכים מסמלת את ביטול הפוריות והיצרים המיניים של הזכר. דבר זה היה לעניין מרכזי במודל הנפש הפרוידיאני, בתור הבסיס לתסביך אדיפוס ו'חרדת הסירוס' הגברית.

סירוס כימי
 

סירוס כימי מתבצע על ידי הזרקת הורמון המין הנשי  אסטרוגן או מתן תרופות אנטי אנדרוגניות. פעילות זו גורמת לשינוי הריכוז היחסי של הורמונים גבריים ונשיים בגופו של הגבר, כולל ירידה בדחף המיני ובמאפיינים המיניים המשניים שלו. בין היתר תרופות אלו גורמות לירידה בשיעור הגוף ולצמצום ההתקרחות, לעליה בגובה הקול, לשינוי פיזור השומן בגוף (פחות בכרס ויותר בישבן ובחזה, עד כדי הצמחת שדיים) ועוד. קיימים ממצאים לפיהם סירוס כימי מקטין את הסיכוי להתקף לב, אולם נראה שלסירוס כימי השפעה שלילית על צפיפות העצמות, בעיה שלאחרונה נראה כי נפתרה. במדינות מסוימות סירוס כימי מוטל על אנסים ועברייני מין כחלק מהענישה או כאמצעי טיפולי למניעת השנות העבירה.

עם התפתחות המחקר הפך הסירוס הפיזי לפחות מומלץ על ידי רופאים ומומלץ להשתמש בו רק במיקרים מיוחדים.

כריתת איבר המין
בעמים שונים היה נהוג להוכיח הרג של חיילי האויב בהבאת חלק כרות מגופם. בדרך כלל נדרש היה להביא איבר הקיים כאיבר יחיד בגוף וזאת כדי שלא "יזייפו" בכמות ההרוגים על ידי הבאת מספר איברים כרותים מגופת הרוג אחד. איבר המין היה איבר מועדף מכיוון שהוא איבר קטן וקל לכריתה וניתן לשאתו בקלות לצורך הבאתו והצגתו להוכחת ההרג. משמעות נוספת לכריתת איבר המין היא ניתוק שושלת החיים של משפחת האויב, המסמלת את הכחדת האויב לעתיד.

כהשפלה למנוצח במלחמות בעולם הקדום, היה נהוג סירוס או כריתת איבר המין כולו, להוכחת שליטתו ועליונותו של המנצח על אויביו שאיבדו את גבריותם. גם המצרים הקדמונים בשנת 1300 לפנה"ס לקחו, כמזכרת ניצחון, זוגות אשכים מלוחמים מובסים.

ייתכן שהדבר היה נהוג גם בעם ישראל. שאול המלך התנה את נתינת ביתו מיכל לדוד לאישה בכך שדוד יביא לו מאה עורלות של חיילים פלשתים. יש מפרשים שהמילה "ערלות" מציינת לא רק את בשר העורלה המכסה את איבר המין, אלא את איבר המין כולו, ואם כך, הרי שהסירוס המלחמתי היה נהוג גם בעם ישראל. 

בתקופת הצלבנים בארץ ישראל נהוג היה עונש כריתת איבר המין למי שנתפס בקיום יחסי מין עם בנות הארץ וזאת כדי להרתיע צלבנים נוספים ממעשים כאלו.

קיימים מקרים מתועדים בהיסטוריה האנושית המודרנית שבהם גברים סורסו על ידי כריתת איבר מינם. הנסיבות הנפוצות ביותר הן ענישה, בעיקר במדינות נחשלות כגון אינדונזיה. בסרט עולם אכזר יש סצנה בה חוואים באגן האמזונאס בברזיל תופסים אינדיאנים שפלשו לחוותיהם לגנוב מזון. הם כורתים את אברי המין של האינדיאנים במצ'טה ומותירים אותם מדממים בג'ונגל.

בעת המודרנית נודעו מקרים כאלה גם במדינות המערב. המפורסם ביותר הוא של לורנה בוביט, אשר כרתה את איבר מינו של בעלה, ג'ון ויין בוביט. איבר מינו של ג'ון בוביט שוחזר בניתוח והוא כיכב מאז במספר סרטי פורנוגרפיה.
ביולי 2011 אירע מקרה דומה בארצות הברית. קתרין קיו סיממה את בעלה, קשרה אותו למיטה,  חתכה את איבר-מינו בסכין, ואז זרקה את הפין לטוחן אשפה והפעילה אותו.

סירוס ביהדות
על פי היהדות, הסירוס אסור, ואיסור זה תקף גם על נוכרים בנוסף על שבע מצוות בני נוח:

ראו גם
*עיקור כפוי
*סריס
*קסטרטו
*אימפריית החושים - סרט אירוטי יפני-צרפתי 

קישורים חיצוניים
*

הערות שוליים



LyX הוא מעבד מסמכים גרפי.

הרעיון הבסיסי של LyX הוא שאין צורך לטפל בעיצוב. ישנה רשימה של עיצובים קיימים וניתן לבחור מתוכה את אופי הטקסט (כותרת ראשית, כותרת משנית, הערת שוליים וכו'). כך, התוצאה הסופית אמורה להיות עקבית ובעלת מראה מקצועי. בנוסף, מאפשר LyX כתיבה נוחה של משוואות מתמטיות ולכן נפוץ בקרב קהילת האקדמאים העוסקים במדעים מדויקים.

LyX משתמש ב־LaTeX כמנגנון עיבוד הטקסט. LaTeX היא תוכנה ותיקה בעלת יכולות נרחבות, שבעזרתה ניתן להפיק מ־LyX קובצי PostScript, PDF ו־HTML. LyX יכול לייצא גם פורמטי DocBook ו־LinuxDoc.

LyX דורש מהמשתמש לימוד ארוך יחסית למעבד תמלילים WYSIWYG דוגמת וורד אך מפיק בדרך כלל תוצאות איכותיות יותר, ומאפשר עבודה מהירה יותר למשתמש המיומן.

קישורים חיצוניים

*
*
*]]
*
*
*
*
*
*
*




אושר הוא רגש, המבטא את מצבו הנפשי של האדם שמקורו בהנאה וסיפוק. האושר מתאפיין בהרגשה חזקה של שמחת חיים ולו סממנים פנימיים, כמו תחושות של התלהבות, רוגע ותקווה וסימנים חיצוניים, כמו חיוך, צחוק או שמחה. מצב של אושר כולל הרגשה טובה, בריאות, ביטחון, תענוג, שביעות רצון, שלוות נפש ואהבה. ניתן גם לתאר אושר כמצב של היעדר סבל, דיכאון, שכול, חרדה וכאב.

אושר: גישות פילוסופיות

פילוסופים שונים טענו כי האושר הוא בעצם המטרה של בני אדם בעולם.

אריסטו שדגל בכך שאושר היא המטרה העליונה. ראה גם הוא את האושר במובן גבוהה יחסית לו זוכה האדם הבוגר והחכם ממרומי זקנתו. טענה נוספת המשתמעת מדברי אריסטו (וכן מסולון Solon) היא שאושר שווה רק אם בסוף החיים הסך הכול של החיים מאושר. טענה שרבים לא מסכימים איתה.

הפילוסוף היווני אפיקורוס התייחס במשנתו לשאלת האושר. לתפיסתו ידידות, חירות ושלווה הם הגורמים העיקריים המובילים לאושרו של האדם. 

במאה השמונה עשרה, טען הפילוסוף האנגלי ג'רמי בנת'ם כי המטרה המוסרית העליונה היא להביא לכך שיהיה כמה שיותר אושר לכמה שיותר אנשים. בנת'ם טען שכל החקיקה והמדיניות צריכה להיעשות מתוך ההסתכלות הזו. מתוך ראית האושר של כל בני האדם כערך עליון, טען ממשיך דרכו של בנת'ם, ג'ון סטיוארט מיל, שאפליה כלפי נשים אינה מוסרית שכן האושר של נשים חשוב לא פחות משל הגברים.ג'ון סטיוארט מיל שנחשב לממשיך דרכו של בנת'הם בהגדרת האושר כמטרה בעליונה, טוען שיש רמות גבוהות ונמוכות של אושר. כיון שלדעתו (שיש חולקים עליה) אנשים מעדיפים להיות אדם לא מסופק מאשר חזיר מסופק, הרי שהנאות "גבוהות" הקשורות להיותו אדם חשובות יותר. 

גם היהדות שמה דגש על האושר בחיים. חיים בשמחה הם ערך עליון, כפי שכתוב בתנ"ך בחומש דברים "תחת אשר לא עבדת את ה' אלוהיך בשמחה" וכפי שכתב הרמח"ל בספרו מסילת ישרים "האדם לא נברא אלא להתענג על ה', ולהנות מזיו שכינתו". כלומר ההנאה וההתענגות אינם פסולים, כפי שטוענת הנצרות, אלא חלק בלתי נפרד מעבודת האלוהים ובלבד שהם נעשים בדרך הראויה. ככל שרמתו הרוחנית של האדם גבוהה יותר, הוא יהנה יותר מדברים רוחניים ופחות מהבלי העולם הזה. האדם העליון, מתענג, כפי שאומר הרמח"ל, על ה' ונהנה מזיו השכינה ולכך צריך כל אדם לשאוף.

המחקר הפסיכולוגי של אושר
ישנם רמות וסוגים שונים של אושר. חוקרים שונים דנו רבות בשאלות אלו.
תיאורית ה"אושר האובייקטיבי" של דניאל כהנמן
, מתייחסת לאושר כאל התחושה הסוביקטיבית בכל "רגע". רגע, לדברי כהנמן, הוא הטווח המינימלי בו אדם מודע להרגשתו. כאשר סך כל האושר, הוא סיכום רגעים אלה. (כהנמן מציין שני ממדים לתחושת האושר: בין טוב מאוד לרע מאוד ותחומי הביניים, עוצמת התחושה. כאשר הערך שניתן לכל רגע של תחושה מושפע משני הממדים.

הגישה של כהנמן שממשיכה את הגותו של בנת'הם ואחרים נקראת "הדוניזם", בה אנו מתייחסים אך ורק לתחושה הסוביקטיבית של טוב מול רע בכל רגע נתון. כהנמן עצמו אינו סבור היום שהדוניזם רגעי הוא  האושר (הרצאה, ומאמר שלא פורסם).

אחרים מתייחסים לממדים אחרים של ההרגשה והמודעות, למשל "Eudaimonic Happiness".

שאלה מעניינת נוספת היא: האם הנטייה להיות מאושר נובעת מנטייה אישיותית כפי שנטען בפסיכולוגיה או שמקור האושר הוא בסביבתו של האדם. ישנם חוקרי אושר הטוענים שגורמי האושר הם בערך: 50% גנטיקה; 10% משתנים סביבתיים - מצב אישי  (מצב הקשרים החברתיים, זוגיות, מצב בריאותי, רמת הכנסה); והשאר אינו ידוע מבחינה עובדתית, למרות שיש נסיונות לתאר זאת ‏‏.

הצלחות אישיות שונות כמו גם הצלחות שבאות מבחוץ (כמו מציאת אהבה), מגוונות מאוד באורך האושר שנובע מהם, כמו גם בעומקו. הדוגמאות רבות הן. אבל מחקר מעניין ראוי לציון. כאשר נתנו לאנשים לבחור בין ממתק (=רע לבריאות והנאה מיידית) לבין הימנעות, הרי שתחושת ההנאה מאכילת הממתק הייתה חזקה יותר אבל קצרת מועד. ואילו התחושה הטובה הנלוית להתאפקות מהממתק, הייתה פחות חזקה, אבל נמשכה יותר זמן.
מחקרים עדכניים מצאו כי יש מקומות מיוחדים הפעילים במוח כשאדם מרגיש רגש חיובי ומקומות אחרים הפעילים בזמן רגש שלילי. מקומות אלו פעילים אפילו אצל תינוקות בני שנה כשמראים להם פרצוף מחייך וכועס, בהתאמה. ‏‏

גורמי האושר
מחקרים רבים נערכו למצוא את הדברים שגורמים לאושר.
בין הממצאים הבולטים:
כסף מביא פחות אושר ממה שאנו חושבים. מעבר לרמת הכנסה מינימלית, עלייה בהכנסה הממוצעת כמעט אינה מעלה את רמת האושר. ההבדל בין רמות ההכנסה השונות הוא מזערי. הסיבה המרכזית היא שאנו מתרגלים במהירות לרמת ההכנסות החדשה, ואחר כך שואפים ליותר, במירוץ שאינו נפסק. מה שמשפיע על רמת האושר במידה מסוימת היא רמת ההכנסה היחסית ביחס לאחרים בסביבתו של האדם. אך מעבר לגורמים חיצוניים, הדברים שחשובים הרבה יותר להשגת אושר קשורים לעולמו הפנימי של האדם וליכולתו להשיג שלווה פנימית ולהיות מרוצה מחייו.

פסיכולוגיה חיובית
המיקוד המרכזי של הפסיכולוגיה היה לרפא מחלות נפש ולטפל בבעיות כאלה ואחרות.
אולם בשנים האחרונות יש תנועה של פסיכולוגים אשר מתמקדים באיך לגרום לבני אדם להיות יותר מאושרים, ז"א לא איך לרפא דיכאון אלא איך לעורר שמחה או אושר.

משמעותה המילולית של המילה אושר
כמו מילים רבות בעברית, המילה "אושר" מקורה בתנ"ך.

בתנ"ך המילה אושר נובעת מהמילה אישור, ופירושה שהאדם חש שיש אישור לפעולותיו ומעשיו, והוא נטול ספקות. לדוגמה משמש הפסוק בחומש בראשית (פרשת ויצא) "באושרי כי אישרוני בנות" שפירושו שלאה הרגישה מאושרת משום שהיא קיבלה אישור מהבנות שהיא אכן אישה הגונה.

זהו המקור של המושג אושר. אמנם השימוש המקובל במילה אינו מתייחס לאושר כאל אישור, אך מתחת לפירוש הרגיל מסתתרת ההנחה הפסיכולוגית שמרכיביו של האושר הם הגורמים לאדם להרגיש שיש אישור לפעולותיו ואישיותו.

לקריאה נוספת
* דניאל גילברט, להיתקל באושר, מטר, 2007 )
* מאתייה ריקאר, בזכות האושר, חרגול, 2006 )
* יורם קירש, מסע אל האושר, עם עובד, 2011 )

קישורים חיצוניים

*
*, אתר של מרטין זליגמן, יו"ר האגודה לפסיכולוגיה חיובית. באתר מבחנים על אספקטים שונים של האושר האישי, מבחנים קשורים נוספים, מחקרים, ועוד 
* אורן קפלן,
*, מחקרים בנושא האושר
* ליאורה בר-טור,. 2011, אתר פסיכולוגיה עברית
* דן גילברט,, הרצאה מצולמת, באתר TED 
* ‫‬
* ‫‬

הערות שוליים




גוסטב רוברט קירכהוף (בגרמנית: Gustav Robert Kirchhoff ;
12 במרץ 1824 - 17 באוקטובר 1887), פיזיקאי גרמני שתרם רבות להבנת המוליכות החשמלית, המעגל החשמלי והאנליזה הספקטרוגרפית.

קירכהוף נולד בקניגסברג שבפרוסיה, לאביו, פרידריך, שהיה עורך דין, ולאמו יוהנה הנרייטה ויטקה. בגיל 18 התחיל את לימודיו באוניברסיטת קניגסברג. הוא הושפע מאוד מהפיזיקאי פרנץ ניומן ולמד, בין השאר, אצל המתמטיקאי קרל פרידריך גאוס. את הדוקטורט, בהנחייתו של לודוויג אוטו הסה, סיים בשנת 1847, ואז עבר לכהן כמרצה באוניברסיטת הומבולדט בברלין. לאחר שלוש שנים, בשנת 1850 קיבל משרת פרופסור בברסלאו (כיום ורוצלב). בהיותו בברסלאו פגש את רוברט בונזן, שהיה פרופסור לכימיה ויחדיו עסקו בספקטרוסקופיה. בשנת 1852 עבר בונזן לאוניברסיטת היידלברג והוא דאג כי גם לקירכהוף תמצא שם משרה, כדי שיוכלו להמשיך בעבודתם המשותפת. 

קירכהוף ובונזן עסקו בתצפיות ספקטרוסקופיות של גופים חמים ושל השמש ויחדיו גילו את הצסיום במים מינרליים ואת הרובידיום במינרל לפידוליט. בשנת 1862 קיבל קירכהוף את מדליית רמפורד על עבודתו הספקטרוסקופית. ב-1875, קיבל משרה בפיזיקה תאורטית באוניברסיטת ברלין. בשנת 1877 היה לזוכה הראשון (יחד עם רוברט בונזן) במדליית דייווי מטעם החברה המלכותית בלונדון.

בשנת 1856 נשא לאשה את קלרה ריכלוט, בתו של פרופסור פרידריך ריכלוט, שהיה מורהו למתמטיקה.

עבודתו המדעית
עוד בשנת 1845, בהיותו תלמיד, ניסח את עקרונותיו בדבר התנהגות הזרמים החשמליים במעגל, הידועים כחוקי קירכהוף. בשנת 1857 גילה כי מהירות השידור על קוי הטלגרף שווה למהירות האור. בשנת 1859 הציע את החוק שלו על קרינה תרמו-דינמית הקובעת שוויון בין נצילות הקליטה ונצילות הפליטה של קרינה מגוף חם. בשנת 1861 הוכיח את החוק על סמך שיקולי שיווי משקל תרמודינמי. 

על שמו נקרא גם משפט קירכהוף בתורת הגרפים.

חוקי קירכהוף בספקטרוסקופיה
# גוף מוצק חם פולט קרינה בספקטרום רציף.
# גז חם פולט אור באורכי גל בדידים, בהתאם לרמות האנרגיה של האטומים בגז. 
# גוף מוצק חם המוקף בגז בטמפרטורה נמוכה מהמוצק, פולט אור בספקטרום כמעט רציף עם פסים שחורים באורכי גל, בהתאם לרמות האנרגיה של האטומים של הגז.

קישורים חיצוניים
 באתר של האוניברסיטה העברית




מטהר אוויר הוא מוצר שתכליתו להפחית את אי הנעימות הנגרמת מריחות לא נעימים במקומות סגורים. טיהור האוויר נעשה באחת מהדרכים להלן:
# ספיגה: ניתן לספוג ריחות כך שהם לא יורגשו. לשם כך משתמשים בחומרים כגון פחם פעיל (משמש גם במקרים של הרעלות על ידי הזרמתו לקיבה) או ג'ל סיליקה.
# נטרול כימי: ניתן לנטרל כימית ריחות מסוימים באמצעות חומרים כמו כלורופיל.
# חיטוי: ריחות שנגרמים מפעילות בקטריאלית ניתן לנטרל על ידי חומרי חיטוי כמו מי חמצן, כלור או היפוכלורידים, או באמצעות אוזון.
# הסוואה: מטהרים רבים מסווים את הריח הלא נעים באמצעות ריח אחר, חזק יותר, שלא יוצר תערובת ריחות לא נעימה יחד עם הריח המוסווה.
# הרדמה: מטהרי אוויר מסוימים מכילים חומרים שמדכאים את חוש הריח.

סוגי מטהרי אוויר
מטהרי אוויר יכולים לבוא בצורת מגוון מוצרים:
# תרסיסים - מוצרי חיטוי המכילים בדרך כלל חומר בישום כלשהו, ואינם מסננים את האוויר, אלא מוסיפים ניחוח לאוויר שמסוגל להסוות ריח אחר.
# מכשירי טיהור אוויר - מכשירים, הדומים בצורתם למזגנים, ותפקידם לסנן את האוויר הנמצא בחדר. מכשירים אלו מתפקדים למשל בבתי חולים, אשר צריכים סביבה סטרילית ונטולת חיידקים.
# מסכות סינון אוויר - מסכות המכילות מסנן פחמי, ותפקידן לאפשר לרוכבי אופניים, קטנועים או הולכי רגל לנשום בתנאי חוץ של זיהום אוויר.
# צמחים מסנני אוויר - צמחים שפולטים חמצן בכמות גדולה.

ראו גם
* דאודורנט
* בושם




גופי (שם מדעי: Poecilia reticulata) הוא דג שמוצאו מטרינידד ממשפחת הגמבוזיים.

מידע כללי
דגי הגופי התגלו ע"י ג.ל גופי מטרינידד ב-1866. אורך חייו של הדג נע בין 1.5 ל-3 שנים ( תלוי בתנאי ואיכות הגידול ) דגי גופי יכולים לחיות באקווריום מים מתוקים ומים מלוחים.
לדג מראה מרהיב ולו צבעים וצורות רבים.  מגדל דגים ממוצע המתחיל נמשך לדג זה בשל הזנב הייחודי שלו והצבעים שלו. מכיוון שהגופים משתייכים למשפחת משריצי החיים הופעת השרצים מוסיף  עניין לילדים והוריהם. דג זה נחשב כמתאים למתחילים. עקב הנדסה ממושכת שנערכה לזן, הזן נחלש ונדרשת מקצועיות רבה יותר בגידול המסחרי. גופים שמקורם במזרח האסיה נחשבים לחלשים יותר.  בארץ ישנם מספר חוות שמגדלות דגי גופי המיועדים ליצוא ושוק המקומי, גופים באיכות הטובה בעולם.
קיימים מועדוני חובבי גופים בעולם אשר מתכנסים, מציגים את דגיהם. נערכים תחרויות בקוי גופים שונים שטופחו על ידם.

מבנה גוף
הגופי הוא דג קטן. אורך הנקבות הוא עד 60 מ"מ ואורך הזכרים עד 45 מ"מ. הזכרים, הקטנים יותר, הם ססגוניים יותר מהנקבות, ונבדלים מהן בסנפיר שת דקיק, בזנב ארוך וצבעוני ובסנפיר גב, שבדרך כלל הוא ארוך באופן ניכר מזה של הנקבה. לנקבות גוף אפור או שקוף עם זנב צבעוני וגופן גדול יותר באופן ניכר מזה של הזכרים. הגופים הם משריצי חיים. מקורם בטבע הוא במעיינות ובנחלים בעלי זרימה איטית, בביצות ובאגמים. הם מעדיפים מים רדודים וסבך של צמחי מים. אורך חייהם הוא עד שלוש שנים.

תפוצה
מקורם בדרום אמריקה, צפונית לנהר האמזונאס. כיום נפוצים במקומות רבים בעולם, וגם בישראל, הובאו כדגי נוי והתאקלמו במקווי מים מתוקים.  

רבייה
לדגי הגופי - בדומה לבעלי חיים רבים אחרים - אין מערכת יחסים זוגית, והזכרים מנסים להפרות כל נקבה המזדמנת בקרבתם. זרעם של הזכרים יכול להישמר בגוף הנקבות כמה עונות, ואלה משריצות כל  השנה, כאשר משך ההריון כ-3 שבועות, ומשתנה בהתאם לטמפרטורות המים. בכל השרצה יוצאים 10-100 שרצים. נקבות ניכרות בבטן תפוחה וכתם כהה בבטן באזור סנפיר השת, גופן פחות צבעוני מזכרים. נקבת הגופי אינה מטפלת בשרצים וטורפת אותם. לנקבות גוף אפור.




TIA 232 (בעבר EIA-232 ולפני כן EIA RS-232, כאשר RS הם ראשי תיבות של Recommended Standard, דהיינו "תקן מומלץ") הוא תקן תקשורת להעברה טורית של מידע  בין מכשיר המשמש כמקור המידע (Data Terminal Equipment ,DTE) ומכשיר המשמש כקולט המידע (Data Circuit Equipment, DCE). 

התקן הופץ על ידי EIA, נפוץ בחיבורים הטוריים של המחשב. 

ממשק RS232C של EIA מיועד לחבר ציוד קצה למודם, לקצבים של מודם ביתי, כולל מחבר של 25 פין. מיועד לתקשורת של עד 15 מ' בין DTE  לבין DCE, תקן זהה הוא V.24 של CCITT

ראו גם
* COM (ממשק חומרה)






NSU הייתה חברה גרמנית לייצור אופניים, אופנועים וכלי רכב ממונעים מסוגים שונים.

החברה נוסדה בשנת 1886 כיצרנית אופניים והמשיכה לייצור אופנועים משנת 1900 ואילך. חברה גרמנית זו החלה בייצור מכוניות בשנת 1906 ובהמשך דרכה ייצרה מגוון סוגי כלי רכב ממונעים עד ייצור הדגם האחרון והמפורסם, ה-Ro80, אשר היווה מרכיב משמעותי בנפילתה וסגירת מפעליה בשנת 1977. 

המכוניות יוצרו בנקרסולם, עיר קטנה יחסית מצפון לשטוטגרט בגרמניה. עסקי הקונצרן היו מתונים יחסית עד שנות ה-30 של המאה ה-20. התרחבות למפעל גדול יותר הייתה משגה אשר כמעט הביא לנפילת NSU. עקב כך, המפעל החדש נמכר ליצרנית המכוניות האיטלקית פיאט, ו-NSU המשיכה בייצור כלי הרכב במפעלה המקורי.

לאחר שהחברה קצרה מעט מפירות הצמיחה הכלכלית בשנת 1930, הופסק ייצור המכוניות בשנת 1931 וייצור האופנועים המשיך בקצב איטי. עם זאת, בשנת 1955 דורגה NSU כיצרנית האופנועים הגדולה בעולם. היא אף זכתה באליפות היצרנים של מרוצי אופנועי גרנד פרי בקטגוריית ה-250 ו-125 סמ"ק ב-1953 ו-1954.

המכוניות הראשונות לאחר מלחמת העולם השנייה לא ראו אור עד שנת 1957 ו-1958, ואלו, כמו רכבי NSU אשר יוצרו לפני המלחמה, היו כלי רכב קטנים המצוידים במנועים חלשים כדי להוזיל את מחיר השוק וצריכת הדלק. כלי הרכב של החברה משנות ה-60 התאפיינו במבנה קצר ורחב יחסית, בהשפעת דגם הקורבייר של חברת שברולט. כלי הרכב היו בעלי מנועים הממוקמים באחורית הרכב ומקוררי אוויר. 

ההשראה שהובילה לפיתוחם של דגמים חדשים נבעה מיצירת הקשר בין NSU לבין המהנדס פליקס ונקל, שהביא לפיתוחו של מנוע רוטארי חדש המכונה כיום מנוע ונקל. גם אז הצליחה חברת NSU לייצר רק שני דגמים אשר צוידו במנועי הונקל, הספיידר ונקל וה-Ro80, לפני שנקלעה שוב לקשיים ונמכרה בסופו של דבר לחברת פולקסווגן הגרמנית בשנת 1969. פולקסווגן החליטה למזג את NSU עם חברה אחרת שרכשה בשם 'אוטו יוניון' ולבסוף למכור את המכוניות תחת מותג של אחד מתתי החברות של 'אוטו יוניון' ששמו היה אאודי. מפעל נקרסולם המקורי של NSU משמש כיום את אאודי בייצור מכוניות היוקרה שלה.

ראו גם

*


מנוע פריסת תצוגה (layout engine או rendering engine), הוא רכיב תוכנה המפענח תוכן בשפת תגיות (כדוגמת HTML, XML,  וכדומה) ומידע על פורמט ההצגה הרצוי (כמו CSS, XSL וכדומה) ומוציא כפלט מידע מעוצב שלרוב מוצג על הצג או מודפס. 

בעבר היווה מנוע פריסת התצוגה חלק בלתי נפרד מהדפדפן, אולם עם התפתחות הקוד הפתוח ויישומים נוספים שהציגו תוכן בשפת תגיות, כגון תוכנות דואר אלקטרוני, הופרד מנוע הפריסה מהדפדפן והוא משרת מספר יישומים. דוגמאות למנועי פריסת תצוגה נפוצים הם:
*  Gecko שבו נעשה שימוש בתוכנות של קרן מוזילה (פיירפוקס, Thunderbird ו-Seamonkey)
* Trident המשולב בין היתר במוצרים שונים של מיקרוסופט (אינטרנט אקספלורר, Outlook Express)
*  Presto המשמש את אופרה
* KHTML שנמצא בין היתר ב-Konqueror, ב-Safari ובגוגל כרום.

ראו גם
*WYSIWYG


תובל, הוא דמות מקראית הנזכרת בספר בראשית כבנו החמישי מתוך שבעה של יפת בן נח. תובל מזוהה כאבי העם האיברי על ידי יוסף בן מתתיהו.

שמו של תובל מופיע במקור העמים שבספר בראשית:

צאצאי תובל
בספר יחזקאל מוזכר תובל לצד גוג ומשך. תגלת פלאסר, מלך אשור, הזכיר את צאצאי תובל אף הוא. 
על פי ההיסטוריון יוסף בן מתתיהו תובל הוא אבי העם האיברי ששכן באזור שבו נמצאת היום גאורגיה. ייתכן שמקור שמה של העיר טובולסק או מקור שמה של העיר טביליסי הוא תובל.

לעומת זאת, הירונימוס, איזידורוס מסביליה, ונניוס, טענו כי תובל הוא אביהם של האיטלקים והספרדים אשר נקראו בעבר איברים.

לפי אגדה קטלונית, תובל שט מיפו עם משפחתו והגיע לנהר פרנקולי שבספרד בשנת 2157 לפנה"ס. שם הקים תובל עיר על שם בנו טרחו (טרגונה של ימינו). לאחר מכן המשיך לאברו שם הקים מספר יישובים נוספים וביניהם אמפוסטה. לפי האגדה תובל שלט באזור במשך 155 שנים. הוא מת בעת הכנות ליציאה למאורטניה. בנו, איבר היה יורשו. 

מסורות נוספות טוענות כי תובל הקים את רוונה באיטליה, סטובל בפורטוגל, טולדו, ועוד ערים בספרד. המקור המוקדם ביותר למסורות אלו הוא ככל הנראה ספר שפורסם על ידי הנזיר הדומיניקני אניו דה ויטרבו בשנת 1498. כיום נחשבת היצירה לזיוף. 

חוקרים אירופאים רבים מקשרים בין הבסקים לבין תובל. ביניהם פוזה מהמאה ה-16 ואגוסטי קסחו מהמאה ה-19.

האיברים הקווקזים היו אבות גאורגיה המודרנית. חוקרים גאורגים טוענים גם כיום כי הם צאצאיהם של תובל, תוגרמה ומשך.

הערות שוליים

קישורים חיצוניים
*



טורפקס (Torpex) הינו חומר נפץ משני, חזק ב-50 אחוז יותר מאשר TNT באותו המשקל. טורפקס מורכב מ-42% RDX, מ-40% TNT ו-18% אלומיניום.
כמו ה-RDX גם הטורפקס פותח בבריטניה ב-Waltham Abbey Royal Gunpowder Factory.

טורפקס הוא קיצור ל"טורפדו אקספלוסיב" מכיוון שהוא פותח במקור כחומר נפץ לטורפדו. הטורפקס יעיל במיוחד בפיצוצים בתוך גוף מים, כיוון שהאלומיניום שבו מאריך את גל ההדף של הפיצוץ, ומגדיל את כוח ההרס של הפצצה.

במקור, פותח הטורפקס כדי להתגבר על הרגישות הרבה לזעזועים של ה-RDX, שהפכה אותו ללא בטוח לשימוש.

ראו גם
*חומר נפץ




תרדמה (Dormancy) היא תקופה בה אורגניזם מצמצם עד למינימום את חילוף החומרים שלו על-מנת לשרוד תקופה בה תנאי הסביבה קשים מדי לקיום פעילותו הרגילה. תרדמה משמשת עבור בעלי חיים רבים כהגנה הטובה ביותר מול תנאי סביבה קשים. 

בבעלי חיים יש שלושה סוגים עיקריים של תרדמה: תרדמת קיץ, כמו בקרב נחשים; "תרדמה אנאירובית" במצב של אנוקסיה, לדוגמה אצל דגי זהב וצבים; או תרדמת חורף כמו אצל חלק מהדובים. במצב תרדמה, חילוף החומרים מופחת פי חמישה עד מאה מהמצב הרגיל, ובזכותה בעלי חיים יכולים להאריך את משך חייהם, בעזרת שהייה של חודשים או אפילו שנים במצב זה.

בצמחים הזרע הוא שלב רדום במחזור החיים של הפרט, שמשמש אמצעי לעבור קיץ יבש או חורף קפוא. לצמחים שלל מנגנונים מורכבים לחישת תנאי הסביבה בעודם זרעים לצורך תזמון מיטבי של הנביטה.

סוג נוסף של תרדמה הוא מצב של נבגים אצל חלק מהחיידקים. תא החיידק הופך לגרעין DNA מוגן היטב ולא מתפקד כתא עד שחוזרים תנאי הסביבה למתאימים.

ראו גם
*תרדמת חורף (Hibernation)
*תרדמת קיץ (Estivation)

קישורים חיצוניים
* 



 


 

יאן כריסטיאן סמאטס (Jan Christiaan Smuts; 24 במאי 1870 - 11 בספטמבר 1950) היה איש צבא, מדינאי ואינטלקטואל דרום אפריקאי שכיהן בשתי קדנציות שונות כראש ממשלת דרום אפריקה. הוא גם כיהן במספר תפקידי מפתח בממשלת רפובליקת טרנסוואל טרם איחודה של דרום אפריקה. סמאטס, בורי במוצאו, נודע בעמדותיו הפרו-בריטיות המובהקות. בישראל הוא זכור בשל אהדתו לרעיון הציוני.

סמאטס נולד למשפחה בורית אמידה בחווה במושבת הכף הבריטית בדרום אפריקה. אביו היה ממוצא הולנדי, ואימו ממוצא הוגנוטי. בנעוריו הצטיין בלימודיו והתעמק בקריאה אינטנסיבית, וכבר בגיל צעיר הצטייר כאינטלקטואל המנותק מסביבתו החברתית. בשנת 1886 החל בלימודיו באוניברסיטת סטלנבוש, שם החל לפתח תובנות ליברליות ולכתוב מאמרים בגנות העבדות וההפרדה הגזעית. הוא המשיך את לימודיו באוניברסיטת קיימברידג' שבאנגליה, שם סיים בהצטיינות יתרה לימודי משפטים.

עם שובו לדרום אפריקה עסק בעריכת דין ובעיתונות בקייפטאון הבריטית. כעיתונאי ואנגלופיל, היה תומך נלהב בשלטון הבריטים, והחל מטפח את החלום של דרום אפריקה מאוחדת תחת כנפי האימפריה הבריטית, ברוח חזונו של ססיל רודז. בעקבות אכזבתו מדרכו המיליטנטית של ססיל רודז, עבר בשנת 1898 ליוהנסבורג שברפובליקת טרנסוואל הבורית, שם מונה לפרקליט המדינה.

כשפרצה המלחמה האנגלו-בורית ב-1899 הועמד בראש יחידת קומנדו בורית והצטיין בלוחמת גרילה. בשנת 1907 מונה לשר בממשלתו של לואי בותה, שהייתה כפופה לבריטים ששלטו בטרנסוואל בעקבות ניצחונם במלחמה. עם קבלת עצמאותה של דרום אפריקה והקמת "איחוד דרום אפריקה" ב-1910, המשיך סמאטס לכהן בממשלה תחת בותה עד לפרוץ מלחמת העולם הראשונה, אז חזר לשרות צבאי. הוא היה בין מקימי צבא דרום אפריקה, וב-1917 הוזמן על ידי ראש ממשלת בריטניה דייוויד לויד ג'ורג' להיות חבר בקבינט המלחמה הבריטי, שם סייע בהקמת חיל האוויר המלכותי. אחרי המלחמה היה סמאטס פעיל בועידת השלום בפריז, 1919 ובקביעת שיטת המנדטים בהסכם ורסאי, על פיה קיבלה דרום אפריקה את המנדט על נמיביה.

סמאטס שב לפוליטיקה הדרום אפריקאית בשנת 1919, ועם מותו של בותה באותה שנה התמנה לראש ממשלת דרום אפריקה. הוא ניהל מדיניות ליברלית ופרו-בריטית, עד לתבוסתו בבחירות בשנת 1924 ל"מפלגה הלאומית" בעלת האידאולוגיה הלאומנית-ימנית. לאחר 9 שנים באופוזיציה ובאקדמיה, חזר לממשלה כסגן ראש הממשלה בממשלת הקואליציה תחת הרפובליקאי בארי הרצוג. כשנפלה ממשלת הרצוג בשנת 1939, ערב מלחמת העולם השנייה, קיבל סמאטס את ראשות הממשלה והוביל מדיניות פרו-בריטית שבאה לידי ביטוי בהתייצבות דרום אפריקה לצד בעלות הברית, צעד שלא זכה לפופולריות רבה בקרב עמיתיו האפריקאנרים האנטי-בריטיים. סמאטס, שהיה ידידו הקרוב של וינסטון צ'רצ'יל מימי מלחמת העולם הראשונה, הוזמן שוב לכהן כחבר בקבינט המלחמה האימפריאלי הבריטי. ב-1941 קיבל דרגת פילדמרשל בצבא הבריטי, ובתום המלחמה מילא שוב תפקיד בוועידת השלום בפריז. בכך היה למדינאי היחיד שחתם על הסכמי השלום של שתי מלחמות העולם.

מדיניותו הפרו-בריטית של סמאטס והתייצבותו לצידה במלחמה גרמו לירידת הפופולריות שלו בקרב בני עמו האפריקאנרים, ובבחירות 1948 הוא נוצח בבחירות ברוב קטן. בחירות אלה העלו לשלטון את המפלגה הלאומית בראשות דניאל פרנסואה מאלאן, שהנהיגה את משטר האפרטהייד הגזעני במשך ארבעת העשורים הבאים.

ממשלת בריטניה הכירה בתרומתו הרבה לטובת האימפריה הבריטית, והעניקה לו תעודות כבוד ואותות הצטיינות רבים. 

סמאטס היה גם תומך נלהב בתנועה הציונית ובהקמת מדינת ישראל. הקיבוץ רמת יוחנן נקרא על שמו (העברי), ורחובות הנושאים את שמו קיימים בתל אביב, בירושלים ובבאר שבע. הוא מת ב-1950 בגיל 80, בחוותו שליד פרטוריה.




 
 
 

ברפואה, תרדמת (בלועזית: קומה, Coma) היא מצב חולני שבו הגוף שוקע למצב ממושך של חוסר הכרה, ללא יכולת להעירו ממצב זה. תרדמת נובעת משלל סיבות, כגון הרעלה נטילת סמים, שבץ, טראומה גופנית ועוד. 

אדם הנמצא בתרדמת ממעט מאוד להגיב לסביבתו, ובוודאי אינו מתקשר איתה. תרדמת עלולה להימשך זמן רב, אפילו שנים. לעתים החולה מפתח מחזור ערות-שינה ומצבו משתפר עד כדי הגדרתו כצמח, כבעל הכרה מינימלית או אף התעוררות וחזרה לחיים רגילים, ולעתים מסתיימת התרדמת במוות, באופן טבעי או כתוצאה מהמתת חסד, כלומר ניתוק החולה ממכשירים התומכים בהמשך חייו. סטטיסטית, ככל שמשך התרדמת ארוך יותר כך קטנים סיכויי השיפור במצב.

קיים רצף של הכרה מעורפלת עד לתרדמת, שהיא המצב ההכרתי החמור ביותר. מצבים הקודמים לתרדמת מסווגים לפי מספר רמות - כגון stupor (קהות חושים) - מצב בו המטופל מגיב רק לגירוי חזק וכואב, או drowsiness (נמנום) - מצב בו המטופל מגיב לגירויים חלשים יחסית וער למשך תקופות קצרות. רמת הערות נמדדת על ידי מדד גלאזגו שפותח בשנות השבעים.

פיזיולוגיה של קומה
קומה (Coma) הוא מצב דמוי שינה, בו החולה אינו מבצע תגובה תכליתית לסביבה, ואינו יכול להתעורר. העיניים סגורות ואינן נפתחות באופן ספונטאני, החולה אינו מדבר ואין תנועות תכליתיות של הפנים והגפיים. גירוי ורבאלי (כמו למשל פנייה אל החולה בדיבור) לא גורר אחריו תגובה כלשהיא. בעת גירוי כאב אין תגובה כלל, או שיש תנועות רפלקס לא תכליתיות המתווכות דרך חוט השדרה או מסלולים בגזע המוח. קומה נובעת מהפרעה של אחד משניים- איזור בגזע המוח הקרוי RAS, או שתי ההמיספרות של המוח הגדול- מאחר ואלו הם האזורים במוח האחראיים על מצב ההכרה. 
כמעט בכול המצבים של הכרה מעורפלת, הסיבה הינה פעילות חריגה של אונות מוח, או פעילות מופחתת של המסילה התלמו-קורטיקלית הנקראת מערכת ההפעלה הרשתית (reticular activating system). במצב תקין, מערכת זו אחראית ליצירת מצב ערות דרך המסילות העוברות ממנה אל קליפת המוח. מכאן עולה כי הסיבות לתרדמת יכולות לנבוע מנגעים שגורמים להרס המסילה התלמו-רטיקולרית. סיבות נוספות היא הרס של חלקים גדולים בשתי אונות המוח, או דיכוי של התפקוד הרטיקולו-צרברלי על ידי תרופות, רעלנים, או מצבים מטבוליים שונים כגון היפוגליקמיה, אנוקסיה (מחסור בחמצן ברקמות המוח), אורמיה, ואי ספיקה כבדית.
 
הקירבה של המסילה התלמו-קורטיקלית לאזורים האחראים על פעילות האישון ותנועות העין, מסייעת לאיבחון הסיבה לקומה במצבים רבים. כך, למשל, הגדלה של האישונים וחוסר תגובה שלהם לאור כמו גם אובדן תנועות עיניים לצדדים, למעלה או למטה, מלמדת כי ככל הנראה הפגיעה המוחית היא בחלקו העליון של גזע המוח. באופן הפוך, שימור תגובת האישונים לאור ושימור תנועות העיניים מלמדים כי ככל הנראה הפגיעה המוחית היא בשתי ההמיספרות או פגיעה מטבולית (ולא פגיעה בחלק העליון של גזע המוח).

טיפול חירום בקומה
טיפול מיידי בחולה בקומה כולל הבטחת נתיב אוויר, נשימה וסירקולציה (ABC), כמו גם אבטחת עמוד שדרה צווארי. יש לקחת בדיקות דם לגלוקוז, אלקטרוליטים, תפקודי כבד וכליה, ספירת דם וקרישה. במידה והקומה נגרמה כתוצאה מהיפוגלימקיה יש לתת תמיסת דקסטרוז תוך ורידית (25 גרם), ובמידה ויש אנצפלופתיה כתוצאה משתיית אלכוהול (וורניקה) יש לתת 100 מ"ג של תיאמין ונלוקסון. כמו כן יש לקחת בדיקות דם לגזים - כדי להעריך את מצב הנשימה והאם קיימת בעיה במאזן חומצה ובסיס וגם על מנת להעריך סיבות מטבוליות אשר הביאו לקומה. כמו כן, במידה וקיימים פרכוסים יש לטפל בהם ברמה המיידית. 

השלב השני של טיפול בקומה כולל ביצוע ניקור מותני, במידה וקיימים סימנים מנינגיאליים. יש לבצע בדיקה גופנית כללית ובדיקה נוירולוגית, וכן בדיקת CT. 

השלב המאוחר יותר בטיפול בקומה כולל בדיקת אק"ג, תיקון אלקטרוליטרי (היפונתרמיה או היפרנתרמיה), תיקון הפרעות חומצה-בסיס, צילום חזה ובדיקות טוקסיקולוגיה של דם ושתן. כמו כן יש לבצע EEG.

אנמנזה

כאשר מגיע חולה השרוי בקומה, יש לשאול אנשים אשר היו עדים לתהליך תוך כמה זמן התפתחה הקומה- זוהי השאלה החשובה ביותר שיכולה לרמז על המשך הבירור. כך למשל, הופעה פתאומית של קומה יכולה לרמז על בעיה ווסקולרית- למשל שבץ של גזע המוח או דימום תת עכבישי. מהלך איטי יותר, של ימים עד שבוע או יותר, אופייני לגידול, אבצס או המטומה סאב-דוראלית כרונית. קומה שמופיעה לאחר מצב בלבולי או מצב של דליריום, ללא הופעה של סימני צד, היא כנראה עקב סיבה מטבולית. במידה והקומה התרחשה לאחר סימנים כגון שיתוק חלקי של הגוף, אפזיה וכדומה, והתקדמה במהירות, יש לחשוד בדימום תוך מוחי. 

בדיקה גופנית לחולה השרוי בקומה

* סימני טראומה: קומה יכולה להיגרם כתוצאה מטראומה. סימני טראומה כוללים עיניים נפוחות- raccoon eyes, דימום מאחורי עור התוף, זליגת נוזל שדרתי מתוך האף והאוזניים (רינוראה, אוטוראה). בנוסף יש למשש את הראש לשברים דחוסים או נפיחות של רקמה רכה. 

* לחץ דם: לחץ דם גבוה אצל חולה קומה יכול להעיד על מצב בסיסי שגרם לקומה- כגון שבץ או דימום תוך מוחי. לחץ דם גבוה, מעל 250/150, יכול לגרום לאנצפלופתיה היפרטנסיבית. 

* טמפרטורה: היפותרמיה מופיעה בקומה הנגרמת על ידי אתנול (אלכוהול) או תרופות סדטיביות, וכן היפוגליקמיה, אנצפלופתיה כבדית ומצבים נוספים. לעומת זאת, היפרתרמיה מאפיינת מצבים כגון מכת חום, סטטוס אפילפטיקוס, היפרתרמיה ממאירה, הרעלה של אנטיכולינרגיים, דימום באיזור ה- PONS, וכן נגעים בהיפותלמוס. 

* סימני גירוי מנינגיאלי: סימנים כמו קשיון עורף או סימנים אחרים המשמשים לבדיקת גירוי מנינגיאלי יכולים להעיד על כך שיש דלקת קרום המוח או דימום תת עכבישי. סימנים אלו אובדים בקומה עמוקה. 

* בדיקת פונדוס- בבדיקת עיניים עם אופתלמוסקופ ניתן להעריך האם קיימת פפילאדמה (בצקת פטמות של דיסק עצב הראיה) או דימומים ברשתית, שיכולים להעיד על יתר לחץ דם או יתר לחץ תוך גולגלתי מוגבר. 

בדיקה נוירולוגית

הבדיקה הנוירולוגית בחולה עם קומה יכולה להעיד על הסיבה לקומה. בבדיקה נוירולוגית אצל חולה עם קומה מתרכזים בבדיקת האישונים, תנועות גלגל העין ותגובות מוטוריות לכאב בעיקר. 

* בדיקת אישונים: אישונים תקינים הם שווים בגודלם ובקוטר של 3-4 מ"מ. הם מתכווצים בצורה סימטרית בתגובה לאור (רפלקס אור). יכולות להיות מספר פתולוגיות במוח שהביאו לקומה ומכאן לפתולוגיות בצורת האישונים- אישוני סיכה, בקוטר של 1-1.5 מ"מ, מרמזים על מנת יתר של אופיאטים (למשל, הרואין), או נזק למוח ברמת איזור ה- pons. אישוני סיכה יכולים להופיע גם בהרעלות אחרות, טיפות עיניים המכווצות את האישון וכן מצבים כגון עגבת עצבית (נוירוסיפיליס). אישונים מורחבים, פיקסטיביים- הם אישונים הגדולים מ- 7 מ"מ ושאינם ראקטיביים. לרוב זה נובע בדרך כלל מלחץ על עצב III לאורך מסלולו, אולם מופיע גם בהרעלת תרופות אנטי-כולינרגיות או סימפטומימטיות. הסיבה השכיחה ביותר להופעת אישונים אלו היא מצב שבו התרחשה הרניאציה טרנס-טנוריאלית של אונה טמפורלית מדיאלית, עקב אפקט מסה אשר יצר לחץ סופרה-טנטוריאלי. אישונים בקוטר תקין, פיקסטיביים, (כלומר אינם מגיבים לאור) הם לרוב תוצאה של פגיעה בגזע המוח באיזור ה- midbrain. אישונים א-סימטריים (מצב של אניזוקוריה) יכולים להופיע אצל 20% מהאוכלוסיה כממצא נורמלי (כאשר ההבדל הינו עד 1 מ"מ). אצל חולה בקומה, הופעה של אישונים א-סימטריים בגודלם מרמזת על פגיעה מבנית של עצב III או ה- midbrain. 

* תנועות עיניים: אצל חולה בקומה, תנועות גלגל העין נבחנות על ידי המערכת הוסטיבולרית- על ידי סיבוב פסיבי של הראש (רפלקס "עיני בובה") או על ידי גירוי עור התוף עם מים קרים ("טסט קלורי"). כאשר אין עירוב של גזע המוח, חולה בקומה יגיב להזלפת מים קרים על ידי סטיית המבט של העיניים לצד הגירוי עצמו- כלומר, במידה וטופטפו מים קרים לאוזן שמאל, חולה בקומה יזיז את עיניו לכיוון אוזן שמאל במידה ואין מעורבות של גזע המוח. לעומת זאת, חוסר תגובה מוחלט של העיניים במבחן קלורי פירושו פגיעה בגזע המוח או הפרעה מטבולית הנוטה לפגוע בגזע המוח (הרעלת תרופות סדטיביות). כאשר מבחן קלורי מדגים תזוזה של עין אחת בלבד יש לחשוד במעורבות של עצב III. 

* תגובה מוטורית לכאב: התגובה המוטורית לכאב אצל חולה קומה נבחנת על ידי הפעלת לחץ חזק במספר מקומות- איזור הסטרנום (שפשוף עצם בית החזה), הפעלת לחץ על מיטת הציפורן ומקומות נוספים. התגובה לגירוי הכאב עצמו עוזרת למקם את רמת הפגיעה המוחית ומספקת מידע על עומק הקומה בו שרוי החולה- כאשר הקומה היא בינונית, החולה יכול למקם כאב על ידי שליחת יד לכיוון אתר הכאב. תגובה חמורה יותר היא תגובה דה-קורטיקציה- תגובה הכוללת כיפוף המרפק, מתיחת ברך וקרסול או קירוב הכתף: תגובה זו אינה ממקמת את הכאב אולם קשורה באופן קלאסי לנגעים המערבים את איזור התלמוס ישירות, או מסה הלוחצת על התלמוס מלמעלה. תגובה מסוג דה-צרברציה הינה תגובה חמורה עוד יותר מתגובה דה-קורטיקציה, וכוללת מתיחה של המרפק (אקסטנציה), סיבוב פנימי של כתף וביצוע אקסטנציה של הרגל). תגובה זו נוטה להופיע כשתפקוד ה- midbrain פגוע. 

פתופיזיולוגיה

הצעד החשוב ביותר בהערכה של חולה בקומה הוא להחליט האם חוסר ההכרה הינו כתוצאה מפגיעה מבנית במוח (ואז לעיתים יש צורך בהתערבות נוירו-כירורגית דחופה), או תוצאה של אנצפלופתיה מפושטת (עקב הפרעה מטבולית, מנינגיטיס או פרכוסים) שאינה דורשת ניתוח וניתנת לטיפול תרופתי. 

קיימת חלוקה פשטנית לשלושה סוגים של קומה על פי הסבר פתו-פיזיולוגי: סוגים אלו מתייחסים למיקומם ביחס לטנטוריום ולהתבטאותם הקלינית. סוג מרכזי אחד הינו נגעים מבניים באיזור סופרה-טנטוריאלי במוח (כמו למשל, המטומה אפידוראלית, המטומה סאב-דוראלית, דימום ברקמת המוח כתוצאה מטראומת ראש, שבץ וגידולים מוחיים. סוג מרכזי אחר הינו נגעים מבניים באיזור סאב-טנטוריאלי (מתחת לטנטוריום)- כגון מצב בו יש חסימה של עורקים בזילאריים, דימום של הצרבלום, pons או דימומים בגומה האחורית. סוג שלישי ואחרון כולל אנצפלופתיות דיפוזיות- כגון אנצפליטיס, מנינגיטיס, דימום תת עכבישי, היפוגליקמיה, הרעלת סמים, אנצפלופתיה כבדית, הפרעות אלקטרוליטריות ועוד. 

קומה ממקור סופרה-טנטוריאלי

במצב זה, הפרעה באחת מההמיספרות או שתיהן גורמת לקומה. לרוב, שיתוק בחצי צד של הגוף ואובדן תחושה הם טיפוסיים, ואם הפגיעה היא בהמיספרה הדומיננטית יש אפזיה, ובלא דומיננטית- אגנוזיה. כאשר המסה מתרחבת עקב בצקת, נוצר אפקט של לחץ על איזורים כגון התלמוס וגזע המוח, ומצב ההכרה יורד. בבדיקה נוירולוגית יש חוסר תפקוד המתקדם כלפי מטה, וכאשר רמת איזור ה- pons בגזע המוח נפגעת התוצאה היא קטלנית באופן בלתי נמנע. זוהי התוצאה של הרניאציה טרנס-טנטוריאלית (החוצה את הטנטוריום)- מצב כזה, במידה והפיך עדיין, דורש התערבות ניתוחית. דוגמא נוספת לאפקט מסה הינו כאשר מסה סופרה-טנטוריאלית גורמת להרניאציה של החלק האמצעי באונה הטמפורלית. במצב כזה נוצר לחץ ישיר על איזור בגזע המוח הנקרא האיזור הרוסטרלי, וסימנים הקשורים לעין- כגון הרחבת האישון באותו הצד וקושי בקירוב העין (ביצוע אדוקציה) הפגועה יכולים להקדים את אובדן ההכרה. מצב זה דורש אף הוא התערבות ניתוחית מהירה.

סיבות לקומה סופרה טנטוריאלית:

1.	המטומה סאב-דוראלית: המטומה סאב-דוראלית הינה מצב בו יש דימום באיזור שבין רקמת הדורה העוטפת את המוח לרקמה התת-עכבישית (סאב-ארכנואידלית). לרוב המטומה כזו מתרחשת יותר אצל אנשים מבוגרים אולם מופיעה גם בצעירים. טראומה (חבלת ראש) הינה הגורם השכיח ביותר להיווצרות המטומה כזו, ובשלב החריף שלאחר הטראומה  יש לעיתים קרובות חוסרים נוירולוגים מקומיים בולטים. הממצאים הקליניים השכיחים הינם כאב ראש ושינוי מצב ההכרה, אולם לעיתים סימנים וסימפטומים יכולים לא להופיע, להיות לא ספציפים או ללא ממקמים. האבחנה נעשית על ידי ביצוע CT או MRI והמראה בהדמייה הוא כשל עדשה קעורה לכיוון המוח. לאחר מספר שבועות מהפגיעה החריפה, קריש הדם הופך להמטומה כרונית- ולמעשה לנוזל המקיף את המוח שניתן לנקזו. המטומה כרונית שכיחה בעיקר אצל אנשים מבוגרים- כאשר הסתמנות קלינית נפוצה הינה אדם מבוגר, מבולבל ועם בעיות זיכרון אשר ממצא ב- CT מדגים המטומה כאמור. במחצית מן המקרים הסיבה הינה חבלת ראש ישנה, ובמחצית מהמקרים אין הסטוריה של חבלת ראש ישנה אלא דימום קטן וספונטאני. הטיפול בהמטומה סאב-דוראלית הינו ניקוז ההמטומה ועל ידי כך הפחתת הלחץ על מבנים במוח אשר עלול להביא לקומה. 

2.	המטומה אפידוראלית- זוהי המטומה השכיחה יותר אצל גברים, בעיקר צעירים. ההמטומה נגרמת לרוב על ידי חבלת ראש הגורמת לשבר בצד הגולגולת, עם קרע של העורק Medial meningeal artery (ה- MMA). החולים עשויים לאבד את הכרתם למשך דקה בערך ולאחר מכן מתפתח אינטרוול בין כמה שעות, בו יכולים להופיע כאב ראש, פרכוסים וסימני צד. אינטרוול זמן זה נקרא גם Lucid interval. לאחר מכן החולים שוקעים בקומה. מבחינת תסמינים, יש לרוב חולשה של הצד הנגדי לצד הפגיעה, והרחבה של האישון באותו הצד של הפגיעה בגלל לחץ הנוצר על עצב III. האבחנה היא בביצוע CT או MRI המדגימים צורת עדשה קמורה משני הצדדים. הטיפול הוא ניתוחי- ביצוע קרניוטומיה לצורך מניעת אפקט הלחץ.
 
3.	קונטוזיה מוחית לאחר חבלת ראש: קונטוזיה הינה דימום טראומתי בתוך רקמת המוח עצמה- נוצרת במנגנון של חבלה קדמית או אחורית, כאשר המוח "נזרק" אל עצמות הגולגולת ומפתח דימום. הקליניקה הראשונית הינה לרוב של חוסר הכרה, כאשר לרוב החולה מתאושש. עם זאת, קונטוזיה מוחית עלולה לגדול תוך מספר שעות, ואז הקליניקה הינה של אדם בהכרה אשר הולך ונהיה שקוע ברמת ההכרה עם הזמן (walk and die). בכל מקרה, יש להשגיח על חולים אלו ולשים לב להתדרדרות נוירולוגית היכולה להעיד על התפתחות בצקת או על הרניאציה מוחית. לרוב הטיפול הוא שמרני, וניתוחים מתבצעים רק במצבי חירום כגון הרניאציה.
 
4.	פגיעה אקסונלית מפושטת: זוהי פגיעה מוחית קשה ללא חבלה ישירה לראש- למשל, מנגנון של האצה-האטה סיבובי. זה גורם לשכבות המוח להחליק אחת על השניה, ונוצרים קרעים קטנים בכלי דם קטנים ובאקסונים. ה- CT יכול להיות תקין או כמעט תקין, אולם הקליניקה היא של קומה. הפרוגנוזה אינה טובה.
 
5.	דימום תוך מוחי- הסיבה לכך יכולה להיות למשל טראומה או יתר לחץ דם כרוני. במידה ולא היתה טראומה, וידוע על יתר לחץ דם כרוני, ברוב הפעמים הדימום בדרך כלל מתרחש כשהחולה ער, וללא סימנים מקדימים כלשהם. במרבית המקרים מופיע כאב ראש בינוני עד חמור, וכן נפוצות בחילות והקאות. המיפרזיס (שיתוק או חולשת צד) הוא סימפטום מוקדם נפוץ, ופרכוסים מופיעים בכ- 10% מן המקרים והם לרוב פוקאליים. חולים אלו עלולים להתקדם לערפול הכרה ולקומה תוך מספר דקות עד שעות. בבדיקה גופנית חולים אלו מציגים תמונה של יתר לחץ דם, סטיית מבט לכיוון איזור הדימום עצמו, נוכחות של שינויים ווסקולריים כרוניים בבדיקת העין (פונדוסקופיה) וקשיון עורף. הטיפול הוא שמרני וכולל איזון של לחץ הדם וטיפול בבצקת המוחית- על ידי סטרואידים, מניטול או מתן תמיסה היפרטונית להפחתת הבצקת.
 
6.	גידול מוחי: גידול ראשוני או גרורות במוח יכולים לגרום להיווצרות קומה כביטוי ראשוני רק לעיתים נדירות- לרוב, קומה מופיעה מאוחר יותר, כאשר יש הסטוריה רפואית של כאבי ראש, חוסרים נוירולוגיים שונים ושינויי הכרה ורק לאחר מכן קומה. ב- 25% מן המקרים יש בצקת פטמות (פפילאדמה). במקרה של קומה שהתפתחה כתוצאה מגידול, יש בשלב הראשון להפחית את הבצקת (מתן סטרואידים). כתלות בגידול עצמו, סוגו ומיקומו, יש לשלב בטיפול גם נוירוכירורגיה, רדיותרפיה וכימותרפיה.
 
7.	שבץ- שבץ המביא לקומה יכול להיגרם במנגנון בו לאחר היווצרות האוטם המוחי, מתפתחת בצקת מוחית המביאה ללחץ על ההמיספרות או להרניאציה. בצקת מוחית נהיית מקסימלית לאחר 48-72 שעות מהיווצרות האוטם המוחי (תחילת השבץ).
 
8.	אבצס מוחי- יכול להביא למצב של קומה. 

זעזוע מוח או concussion, הינו פגיעה קלה ביותר במוח, והיא לא מובילה לקומה. במצב של זעזוע מוח אין דימום תוך מוחי, והחבלה מתאפיינת בשינוי חולף של מצב ההכרה: אובדן הכרה קצר, בלבול, או אמנזיה. קיימים מדדים לזעזוע מוח קל, בינוני או קשה. ב- CT אין סימנים לדימום. אדם אשר קיבל מכה בראש לא יכול לחזור לפעילות גופנית שמסכנת בחבלת ראש חוזרת, כל עוד קיימים סימפטומים של זעזוע מוח כגון בלבול, אמנזיה וכדומה. בדרך כלל מדובר בתקופה של כשבוע סביב האירוע עצמו. 

קומה ממקור סאב-טנטוריאלי

קומה המתחילה לפתע עם סימנים פוקאליים של גזע המוח- למשל, חוסר תגובה של האישון לאור למשל או מצבים אחרים הקשורים לפתולוגיות בתנועות העיניים- מרמזת על נגע באיזור הנמצא מתחת לטנטוריום (סאב-טנטוריאלי). דוגמאות לכך הינן אישונים בגודל תקין אולם לא מגיבים לאור כאשר יש פגיעה בגזע המוח באיזור ה- midbrain, אישוני סיכה (בעלי קוטר נמוך מאד) שאינם מגיבים כאשר הנגע הינו בגזע המוח באיזור ה- pons, סטיית מבט לצד השני מאיזור הנגע ולכיוון השיתוק עצמו, או תנועות עיניים לא מצומדות (כגון INO). 

דוגמאות למצבים אשר יכולים להביא לקומה ממקור סאב-טנטוריאלי הינן: 

1.	חסימה של עורק בזילרי על ידי תסחיף או קריש דם: לרוב מצב זה מתרחש אצל חולים מבוגרים, בעלי הסטוריה של יתר לחץ דם, טרשת עורקים או אירועים איסכמיים זמניים. העורק הבזילרי הינו עורק המספק דם לאיזור גזע המוח, לרבות איזור הנקרא RAS אשר אחראי על רמת ההכרה. פגיעה בעורק זה תביא לירידה במצב ההכרה, כאשר עד 50% מהחולים המגיעים לבית החולים בשל פגיעה בעורק זה שרויים כבר בקומה. תפקוד האישונים משתנה ותלוי במקום הנגע עצמו, ואילו סטיית מבט נפוצה בעיקר לכיוון מטה או הרחק מהנגע. הטיפול הינו מתן נוגדי קרישה, והפרוגנוזה תלויה במידת הפגיעה בגזע המוח. 

2.	דימום באיזור ה- pons: זהו דימום מוחי לא נפוץ (מהווה 6% ממקרי הדימום המוחי). הוא מתרחש אצל חולים הסובלים מיתר לחץ דם, והקליניקה היא של הופעה פתאומית של קומה. הקומה מאופיינת באישוני סיכה, אובדן תנועות עיניים לטרליות, ואם החולה שורד מעבר למספר שעות- מופיעה היפרתרמיה חמורה (עליה משמעותית בחום הגוף). לא קיים טיפול אפקטיבי למצב זה כיום.
 
3.	דימום או אוטם בצרבלום: דימום בצרבלום או התפתחות של אוטם בצרבלום יכולים להשתנות מבחינת הקליניקה- הקליניקה יכולה להיות חריפה- היווצרות קומה ומוות מהיר, או צורה המתפתחת באופן פרוגרסיבי תוך שעות וימים. הבעיה בדימום או אוטם בצרבלום הינה שהידרדרות במצב עלולה להופיע בפתאומיות, ולכן יש חשיבות בהשגחה על החולים והטיפול המוקדם. כאשר החולה טרם נכנס לקומה, ניתן בניתוח להפחית את הלחץ באיזור ולהביא לשיפור משמעותי של התסמינים. עם זאת, כאשר החולה כבר בקומה, הסיכוי להישרדות הוא נמוך.
 
4.	המטומה של הגומה האחורית הנקראת גם Posterior fossa subdural & epidural hematoma: אלו הם נגעים די נדירים, שחשוב לזהותם כי הם ניתנים לטיפול. קיימת הסטוריה של טראומת ראש באיזור אוקסיפיטלי (מאחורי הראש). טראומה זו מביאה לעירוב גזע המוח תוך שעות (עד שבועות), וממצאים בבדיקה נוירולוגית קשורים ללחץ על גזע המוח- כגון אטקסיה, ניסטגמוס, ורטיגו והקאות. לעיתים יש קשיון עורף ופפילאדמה. מקור ההמטומה הינו קרע של הסינוסים הטרנסברסליים או הסיגמואידלי, והטיפול הינו כירורגי (דה-קומפרסיה).

קומה ממקור של אנצפלופתיה מפושטת

אנצפלופתיות דיפוזיות הגורמות לקומה כוללות לא רק הפרעות מטבוליות כגון היפוגליקמיה, הרעלות, בעיות כבד וכליה או בעיות אלקטרוליטריות, אלא גם תהליכים מפושטים אחרים, כגון דלקת קרום המוח, פרכוסים או דימום תת עכבישי. קומה ממקורות אלו קרויה גם "קומה מטבולית". 

התמונה הקלינית של קומה ממקור כזה היא שונה מזו של קומה הנגרמת כתוצאה מאפקט של מסה הלוחץ על מבנים במוח- לרוב, אין סימנים של חוסרים נוירולוגיים ממוקמים כגון אובדן תחושה או אובדן מוטורי בחצי גוף וכן אין לרוב אובדן הכרה פתאומי- בדרך כלל, קיים מהלך פרוגרסיבי ומתקדם של ירידה במצב ההכרה. בבדיקה נוירולוגית, קיום של ממצאים סימטריים מחזק את האבחנה של קומה ממקור של אנצפלופתיות, אם כי לעיתים אנצפלופתיה כבדית, היפוגליקמיה או היפרגליקמיה עלולים להיות מלווים בסימני צד (חולשת צד אחד וכדומה). ממצא נוסף המכוון לכיוון של קומה מטבולית הינו אישונים המגיבים לאור או אישונים רקאטיביים. זאת, בשונה מקומה שהיא כתוצאה מנגעים סאב-טנוטריאליים או סופרה טנטוריאליים לאחר הרניאציה. יוצאים מן הכלל לעניין זה הינם מצבים של הרעלת ברביטורטים, אנוקסיה חריפה (חוסר זרימת חמצן למוח), היפותרמיה חמורה, הרעלת תרופות אנטי-כולינרגיות או מנת יתר של אופיואידיים- המביאים לליקוי בתפקוד האישונים. 

דוגמאות לקומה מטבולית הנגרמת על ידי אנצפלופתיות מפושטות הינן:

1.	מנינגיטיס או אנצפליטיס: מצבים היכולים להתבטא במצב בלבולי חריף או קומה, המופיעה עם חום וכאב ראש.
 
2.	דימום תת עכבישי- הסימנים במצב זה מופיעים בפתאומיות ותמיד כוללים כאב ראש חמור. לרוב בתחילת הדימום יש אובדן הכרה, אשר יכול להיות זמני או קבוע ולעיתים בזמן ההתחלה יכולים להופיע פרכוסים או תנוחה של דה-צרברציה. ממצאים פוקאליים אינם נפוצים (מלבד שיתוק של עצב III או עצב VI). דם בחלל התת עכבישי גורם גם לגירוי קרומי המוח ולסימני גירוי מנינגיאליים, ובבדיקת עיניים ניתן לראות דימום חריף. נוזל השדרה (CSF) הוא דמי.
 
3.	היפוגליקמיה- ברוב המקרים, הגורם של אנצפלופתיה היפוגליקמית הוא מנת יתר של אינסולין. גורמים אחרים הינם אלכוהוליזם, מחלת כבד קשה, תרופות, גידולים המפרישים אינסולין או גידולים רטרו-פריטונאליים גדולים. כאשר רמת הגלוקוז מתחילה לרדת, מופיעים סימנים של מערכת העצבים הסימפתטית הכוללים טכיקרדיה, הזעה, חרדה ועוד. סימנים נוירולוגיים כוללים פרכוסים, סימני צד, דליריום והתפתחות של קומה, במהלכה נפוץ למצוא היפותרמיה המתפתחת באופן פרוגרסיבי. ניתן למנוע נזק מוחי קבוע על ידי טיפול מהיר בגלוקוז (מתן 50 מ"ל של תמיסת דקסטרוז מהולה תוך ורידית). ניתן "לסבול" קומה היפו-גליקמית למשך שעה עד שעה וחצי לפני שיופיע נזק מוחי בלתי הפיך, לאחר הופעת שלב בו השרירים נהיים פלסידיים ויש ירידה ברפלקסים, חובה לתת גלוקוז תוך 15 דקות. במידה והמוח לא נפגע, לאחר מתן גלוקוז תוך ורידית תופיע החלמה מהירה בתוך שניות.
 
4.	איסכמיה גלובאלית צרברלית- גורמת לאנצפלופתיה המובילה לקומה. לרוב, נגרמת איסכמיה כזו לאחר דום לב. האישונים מתרחבים במהירות, ויכולה להיות תנוחה טונית של הגוף עם מעט תנועות טוניות-קלוניות דמויות פרכוס. איבוד שליטה על צואה הוא נפוץ. לאחר חידוש אספקת הדם למוח, ההחלמה מתחילה מרמת גזע המוח עם חזרת רפלקסים של תנועות עיניים ותפקוד אישונים. הפעילות המוטורית של הגוף הופכת לתכליתית וההכרה חוזרת. תפקוד לקוי של גזע המוח (אישונים מקובעים) לאחר החזרת פעילות הלב, היא חסרת תקווה מבחינת החלמה וחזרה לתפקוד הכרתי. תיתכן החלמה לא מלאה, אשר תוביל לתפקוד של גזע המוח וערות (למשל, פקיחת עיניים עם מעגלי שינה- ערות) אולם ללא תפקודים אינטלקטואליים גבוהים יותר. מצב זה, של אדם ער אך לא ערני, נקרא Persistent vegetative state ("צמח"). הפרוגנוזה של מטופלים עם איסכמיה גלובאלית צרברלית קשורה למהירות בה חוזרים תפקודי מערכת העצבים המרכזית- בחולים ללא חזרה של תגובת האישונים תוך יום, או חולים אצלם לא חוזרת ההכרה תוך 4 ימים- הפרוגנוזה היא גרועה.
 
5.	הרעלת סמים- מנת יתר של סדטיביים כגון ברביטורטים ובנזודיאזפינים, היא אחת הסיבות השכיחות לקומה. לפני שמופיעה קומה, יש תסמינים של ניסטגמוס בולט בכל כיווני המבט, דיסארתריה ואטקסיה. זמן קצר לאחר אובדן ההכרה, הבדיקה הנוירולוגית מדגימה סימנים לפגיעה בנוירון מוטורי עליון- כגון היפר-רפלקסים, קלונוס וסימן בבינסקי חיובי. מאפיין חשוב של הרעלת סדטיביים הוא היעדר תנועות גלגלי העיניים במבחן עיני בובה (כשמזיזים את ראש המטופל לצד, עיניו לא זזות לאותו הצד אלא נשארות מקובעות), ביחד עם תגובת אישונים שמורה לאור (רפלקס אור תקין). הטיפול הוא תומך- ניתן לתת פלומזניל במקרים של הרעלת בנזודיאזפינים למשל. הרעלת אלכוהול גורמת גם היא לקומה, כאשר תסמין בולט להרעלת אלכוהול הינו התרחבות כלי דם פריפרית, הגורמת לטכיקרדיה, תת לחץ דם והיפותרמיה. הרעלת אופיואידיים (הרואין למשל) מאופיינת בכיווץ אישונים, והאבחנה מאוששת על ידי מתן נלוקסון.
 
6.	אנצפלופתיה כבדית- יכולה להופיע במצב של מחלת כבד קשה ולגרום לקומה. חולים אלו מופיעים עם ליקוי במצב ההכרה, טונוס השרירים לעיתים קרובות מוגבר ומלווה באסטריקסיס. בנוסף יכולים להופיע פרכוסים והיפר-רפלקסים. רמז אבחנתי חשוב הינו קיום של היפר-וונטילציה עם בססת נשימתית (אלקלוזיס). האבחנה מאושרת על ידי ריכוז מוגבר של גלוטמין בבדיקת CSF.
 
7.	היפונתרמיה- רמות נתרן מתחת ל- 120 בדם יכולות להביא לסימנים נוירולוגיים כגון קומה, בעיקר כשהנפילה ברמות הנתרן היא חריפה. דליריום ופרכוסים הם מאפיינים שכיחים של היפונתרמיה.
 
8.	היפותרמיה- כל החולים עם חום גוף מתחת ל- 26 מעלות הם בקומה, כאשר היפותרמיה קלה, מעל 32.2 מעלות, הינה גורמת לקומה. הסיבות לקומה הקשורה להיפותרמיה הן היפוגליקמיה, הרעלת סדטיביים, אנצפלופתיה של ורניקה ו- Myxedema. בבדיקה גופנית החולה קר למגע ולא תמיד רועד (רעד מפסיק מתחת לטמפרטורה של 32.5 מעלות). החולה אינו מגיב לכאב, עם טונוס שרירים מוגבר דיפוזית. תגובת האישונים יכולה להיות מושהית או אף חסרה, והאק"ג יכול להדגים הפרעות שונות כגון הארכה של גלי QRS, PR,QT, עליית j point וברדיקרדיה. נפוץ למצוא גם רמות גבוהות של עמילאז ורמות CPK מוגברות. הטיפול הוא במחלה הבסיסית- למשל טיפול בהיפוגליקמיה שהביא להיפותרמיה, וכן בהעלאת טמפרטורת הגוף- הדרך האידיאלית לחמם את הגוף שנויה במחלוקת, אולם חימום פסיבי על ידי שמיכות וחום חדר היא שיטה מקובלת כיום. במהלך החימום עלול להופיע פרפור חדרים. החימום גורם להרחבת כלי דם, ולכן במהלכו יש לתת נוזלים כדי לשמר את נפח הדם ולא להביא לירידת לחץ דם. רוב החולים המחלימים מהיפותרמיה לא נותרים על נזק שאריתי. 

9.	היפרתרמיה- טמפרטורת גוף מעל 42-43 מעלות גורמת לקומה, כי הפעילות המטבולית של מערכת העצבים המרכזית אינה יכולה לספק את הדרישה הגוברת לאנרגיה. הגורם הוא בדרך כלל חשיפה סביבתית לחום (מכת חום). גורמים נוספים הינם סטטוס אפילפטיקוס, היפרתרמיה הנגרמת כתוצאה מחומרי הרדמה אצל אנשים מסוימים, דליריום טרמנס, נזק להיפותלמוס המפקח על הטמפרטורה או תרופות אנטי-כולינרגיות. הטיפול הוא הורדת טמפרטורה מיידית ל- 39 מעלות, על ידי הרטבת החולה במי קרח ואלכוהול או על ידי שימוש במאווררים ושמיכות קירור. יש להיזהר ממתן יתר של נוזלים, היות וקירור הגוף מביא לכיווץ כלי דם, והעמסת הגוף בנוזלים עלולה להביא להתפתחות בצקת ריאות. 

10.	סיבות נוספות- קרישה תוך כלית מפושטת, ספסיס, פנקראטיטיס, ווסקוליטיס, תסחיף שומן, היפרגליקמיה הקשורה במצבים היפר-אוסמולריים וכן הלאה. 

אבחנה מבדלת של קומה

קיימים מצבים שונים אשר יכולים לדמות קומה אולם אינם נחשבים תחת ההגדרה של קומה. בין מצבים אלו ניתן לכלול את הבאים:

* חוסר תגובה פסיכוגני- Psychogenic unresponsiveness: מצב זה מאובחן בדרך השלילה על ידי מתן עדות משכנעת מצד קרובי החולה. מצב זה מתרחש אצל חולי סכיזופרניה קטטונית, הפרעות סומטופורמיות כמו הפרעת קונברסיה, או התחזות (malingering). הבדיקה הגופנית הכללית היא תקינה וכן הבדיקה הנוירולוגית. האישונים הם בגודל תקין ומגיבים לאור, וה- EEG תקין. ניתן לבצע טסט קלורי אצל חולים אלו וכך לאבחנם- חולים אלו יתאפיינו עם ניסטגמוס ערני ותקין כתגובה למבחן קלורי, בעוד שבמצבי קומה אמיתיים אין ניסטגמוס. 

* מצב בו החולה שרוי במצב ווגטטיבי ("צמח")- חולים אלו נכנסו לקומה עקב היפוקסיה או איסכמיה מוחית, או נזק מבני למוח, אולם הם חוזרים לערות אך לא לערנות. לאחר כחודש, מצב זה מוגדר מצב ווגטטיבי קבוע, או persistent vegetative state. חולים אלו פוקחים עיניים ספונטאנית ומקיימים מעגלי שינה-ערות, וזה מה שמבדיל אותם מחולים בקומה, ומוכיח גזע מוח תקין ותפקוד אוטונומי תקין. חולים אלו אינם מבינים או יוצרים שפה, ואינם מבצעים תנועות תכליתיות. מצב זה עלול להימשך שנים. חזרה להכרה לאחר מצב ווגטטיבי מסיבות לא טראומטיות היא נדירה אחרי שלושה חודשים, ובסיבות טראומטיות היא נדירה לאחר שנה. עם זאת, קיימים תיאורי מקרה בעולם הכוללים חזרה להכרה מלאה לאחר שנים רבות בהן החולה היה שרוי במצב ווגטטיבי. 

* תסמונת הנעילה או "Locked in syndrome": זוהי תסמונת המתרחשת כאשר נוצר חיתוך או פגיעה בגזע המוח מתחת לרמת האיזור אשר אחראי על ההכרה (כלומר, מתחת ל- reticular formation). התוצאה הינה פגיעה במסלולים עצביים יורדים באופן בו החולה משותק לחלוטין בכל ארבעת גפיו ואילם, אולם ההכרה היא מלאה והחולה ער וערני. חולים אלו נראים בקומה אולם הם מבינים הוראות ועל כן במהלך בדיקתם יש להגיד להם לפקוח את עיניהם, להביט למעלה או למטה או על קצה האף- כדי לגלות תנועות אלו. ה- EEG הוא תקין. הפרוגנוזה של החולים משתנה ותלויה במחלה הבסיסית ובגודל הנגע. התמותה ממצב זה היא בדרך כלל מדלקת ריאות, כאשר אלו ששרדו יכולים להחלים באופן מלא או חלקי במשך שבועות עד חודשים. 

* מוות מוחי: כדי לאבחן מוות מוחי, דרושה הפסקה לא הפיכה של כל תפקודי המוח. אבחנת מוות מוחי בילדים מתחת לגיל 5 צריכה להיעשות בזהירות. הקריטריונים לקביעת מוות מוחי הם הפסקה של פעילות מוחית (חוסר תגובתיות לכאב או דיבור, היעדר רפלקסים של גזע המוח- אין תגובות של אישונים, קרנית, gag reflex, מבחן קלורי כושל וכן הלאה, וכן תגובות נשימתיות חסרות- החולה אינו מבצע מאמץ נשימתי למרות עליית רמת הפחמן הדו חמצני בדם), קביעה כי הפגיעה הינה בלתי הפיכה (יש לדעת את הסיבה לקומה והיא חייבת להיות בלתי הפיכה- חובה לשלול לעניין זה הרעלת סדטיביים, היפותרמיה, שוק וחסימה נוירו-מוסקולרית, היות ומצבים אלו יכולים לגרום לתמונה קלינית הדומה למוות מוחי, אך תיתכן בהם החלמה נוירולוגית), ועקביות בחוסר התפקוד המוחי- לצורך העניין, יש להדגים כי גם לאחר 6 שעות ה- EEG הינו שטוח, לאחר 12 שעות האק"ג מאשר את המוות המוחי, או 24 שעות בפגיעת מוח כתוצאה מחוסר אספקת למצן, ללא EEG המאשר זאת. ניתן לבחון באופן מיידי מוות מוחי על ידי הדגמה של חוסר זרימת דם למוח על ידי אנגיוגרפיה מוחית או טכניקת דופלר.

כשיטת טיפול
שיטות טיפול רפואי חדשניות משתמשות בתרדמת מלאכותית לעיכוב פעילויות שליליות בגוף, עד למתן תרופה מתאימה. 


באבאי בן לוטף,  משורר יהודי פרסי. 

בן לוטף חי בתחילת המאה ה-17 בעיר כאשאן. נכדו היה באבאי בן פרהאד, שהיה אף הוא משורר גדול.

בדומה לרבים מהמשוררים היהודים בפרס ואף נכדו הוא הרבה לתאר בשיריו את רדיפות הדת מהם סבלו יהודי פרס. אחד מספריו המפורסמים הוא ספר השירה "כתאב אנוסי" המכיל 80 פרקים, מתאר את רדיפות הדת בזמן שאה עבאס הראשון ובזמן נכדו שאה עבאס השני. הספר מכיל 80 פרקים.



באבאי בן פרהאד היה משורר פרסי יהודי, ונכדו של באבאי בן לוטף. אחד מחיבוריו המפורסמים הוא חיבור בחרוזים בשם "ספר מאורעות כאשאן" המתאר את רדיפות הדת בפעם השנייה בכאשאן, פרס. בחלק העיקרי של חיבורו הוא מתאר את רדיפות היהודים על ידי תאהמספ-כאן כאשר פרצה מלחמה בינו ובין שאה אשרף. כאשר תאהמספ-כאן ניצח במלחמתו, הוא הרשה ליהודי פרס לקיים את מצוות דתם.


 
סולימאן הראשון (מלך בשנים 1666-1694) היה המלך הספאווי הלפני אחרון של ממלכת פרס. לאחר שהגיע לבגרות בהרמון המלכותי, הוא ירש בשלטון את עבאס השני. שנתו הראשונה בשלטון נחשבה לכישלון, לאחר שורה של אסונות טבע, שהביאו את האסטרולוגים המלכותיים למסקנה כי הכתרתו נערכה בעיתוי שגוי, והוא הוכתר מחדש ב-1667. סולימאן הקטין את צבא הממלכה ואת המנגנון הפקידותי שלה, במטרה לצמצם את הוצאות המדינה, אך צעדים אלה הביאו להחלשת כוחו בשלטון. את היועצים המלכותיים הוא החליף במועצה פרטית שהורכבה מסריסי הארמון, ובהשפעתם מונה לשלטון יורשו של סולימאן, חוסיין.


 
 
 
 
 

שימו לב: ערך זה מכיל אירועים מן השנים 70 - 61 לפנה"ס

אירועים בולטים בעולם
* 70 לפנה"ס - גנאיוס פומפיוס מגנוס ומרקוס ליקיניוס קראסוס נבחרים לקונסולים
* 65 לפנה"ס - סיום מלחמת מיתרידטס השלישית 
* 63 לפנה"ס - ארץ ישראל נכבשת על ידי פומפיוס
* 63 לפנה"ס - הורקנוס השני נהיה ל"אתנרך" ("נשיא העם", תואר הפחות מן התואר "מלך"), ואנטיפטרוס האדומי נהיה ל"אפיטרופוס" על יהודה
* 61 לפנה"ס - פומפיוס שב לרומא ועורך מצעד ניצחון

נולדו
* 8 בדצמבר 65 לפנה"ס - הורטיוס, משורר רומי מפורסם (נפטר ב-8 לפנה"ס)
* 63 לפנה"ס - אוגוסטוס קיסר, קיסר רומי
* 63 לפנה"ס - מרקוס ויפסניוס אגריפה, איש צבא ומדינאי רומי
* 63 לפנה"ס - סטראבו, גאוגרף, היסטוריון ופילוסוף יווני.

נפטרו
* 63 לפנה"ס - מיתרידטס השישי, מלך פונטוס


 

שימו לב: ערך זה מכיל אירועים מן השנים 39 - 30 לפנה"ס

אירועים בולטים בעולם
* 40 לפנה"ס - הפרתים פולשים לממלכת יהודה, ומושיבים על כס המלכות בירושלים את מתתיהו אנטיגונוס השני, בנו הצעיר של אריסטובולוס השני
* 37 לפנה"ס - הורדוס נהיה למלך יהודה בעזרתם של הרומאים,ומתתיהו אנטיגונוס השני מוצא להורג
* 36 לפנה"ס - אריסטובולוס השלישי ממונה לכהן גדול
* 35 לפנה"ס - אריסטובולוס השלישי מומת על ידי עבדי הורדוס, שמטביעים אותו בבריכה שבחווילה של הורדוס
* 31 לפנה"ס - אוגוסטוס מנצח את מרקוס אנטוניוס בקרב אקטיום
* 31 לפנה"ס - רעידת אדמה חזקה בארץ ישראל
* 12 באוגוסט 30 לפנה"ס: קליאופטרה מתאבדת.

נולדו

נפטרו
* 40 לפנה"ס - פצאל, נסיך מבית הורדוס.
* 35 לפנה"ס - אריסטובולוס השלישי


 
 
 
 
 
 
 
 

שימו לב: ערך זה מכיל את האירועים לשנים 20 - 11 לפנה"ס

אירועים בולטים בעולם

* 19 לפנה"ס - הורדוס שכלל את מבנה בית המקדש השני והפכו ליצירת פאר
* 18 לפנה"ס-12 לפנה"ס - פירמידת קסטיוס נבנתה ברומא כקבר עבור גאיוס קסטיוס אפולו
* 12 לפנה"ס - שביט האלי מגיע לפריהליון
* 15 לפנה"ס - רומא כובשת את אזור אוסטריה בת-ימינו

נולדו
* 20 לפנה"ס - גאיוס קיסר, בנו של מרקוס ויפסניוס אגריפה ויוליה ונכדו של אוגוסטוס
* 13 לפנה"ס - דרוסוס יוליוס קיסר, אציל רומאי מן השושלת היוליו-קלאודית (נפטר ב-23)
* 12 לפנה"ס - אגריפה פוסטומוס, בנו של מרקוס ויפסניוס אגריפה ויוליה ונכדו של אוגוסטוס

נפטרו
* 12 לפנה"ס - מרקוס ויפסניוס אגריפה, איש צבא ומדינאי רומאי


 


אינדיאני היא קבוצת כוכבים דרומית, שהוגדרה על ידי פיטר דירקזון קיסר ופרדריק דה הוטמן בין השנים 1597-1595 והיא מייצגת אינדיאני יליד אמריקה. הקבוצה  הופיעה לראשונה באטלס הכוכבים "אורנומטריה" של יוהאן באייר ב-1603 ובשל הגדרתה רק במאה ה-16 אין אגדות הקשורות אליה. הקבוצה כוללת רק כוכבים עמומים עם בהירות מדרגה 3 או יותר, בהם הכוכב ε באינדיאני שמרחקו מהשמש רק 11.82 שנות אור - אחד הכוכבים דמויי שמש הקרובים ביותר אל מערכת השמש. 

כוכבים מעניינים
α באינדיאני (הפרסי) הוא ענק כתום במרחק של כ-100 שנות אור עם בהירות מדרגה 3.1. את הכוכב מקיפים במרחק גדול זוג ננסים אדומים עם בהירויות מדרגה 12-13. 

ε באינדיאני הוא כוכב הסדרה הראשית כתום, דומה לשמש אך קטן ממנה ב-25%, עם טמפרטורה נמוכה בכ-1,500 קלווין, במרחק של 11.8 שנות אור עם בהירות מדרגה 4.7. את הכוכב מקיפים במרחק של כ-1,500 יחידות אסטרונומיות ממנו זוג ננסים חומים המקיפים זה את זה במרחק של כ-2 יחידות אסטרונומיות. מאסותיהם מוערכות בכ-50 וכ-30 מסות צדק. בשל קרבתו למערכת השמש,
דמיונו לשמש וקיומם של הננסים החומים, המרמז על קיומם של כוכבי לכת נוספים, הכוכב מהווה יעד מועדף לחיפוש אחר חיים מחוץ למערכת השמש.

θ באינדיאני הוא כוכב כפול במרחק של כ-100 שנות אור המורכב מכוכב הסדרה הראשית לבן עם בהירות מדרגה 4.7 ובן זוג עמום יותר עם דרגת בהירות 7 שניתן להבחין בו בטלסקופ חובבים.

קישורים חיצוניים

*



פסק דין קורמאטסו נגד ארצות הברית (Korematsu v. United States) (מראה מקום: 323 U.S. 214 1944) הוא מפסקי הדין הידועים ביותר לשמצה של בית המשפט העליון של ארצות הברית. בית המשפט העליון נדרש לשאלה האם חרגו הנשיא והקונגרס מסמכותם בפגיעתם בזכויות היסוד של אזרחי ארצות הברית ממוצא יפני במהלך כליאת היפנים בארצות הברית.

בדעת רוב של שישה שופטים מול שלושה, הסכימו השופטים עם עמדת הממשל וקבעו כי כליאתם של כל האזרחים של ארצות הברית ממוצא יפני בלא משפט, היא חוקית. פסק הדין, שנכתב על ידי השופט הוגו בלאק, קובע כי הצורך להגן על המדינה מפני מרגלים גובר על הזכות האישית של אזרח ממוצא יפני כי יישמרו זכויות האזרח שלו.

החלטה זו נהפכה רק ב-10 בנובמבר 1983, לאחר שקורמאטסו הגיש לבית המשפט בקשה לצו קוראם נוביס. במסגרת הצו קבע שופט בית המשפט המחוזי הפדרלי של המחוז הצפוני של קליפורניה כי ההחלטה בעניין קורמאטסו בטלה משום שבאותו מקרה הוגש לבית המשפט מידע שקרי על ידי הממשל. מאחר שצו זה דן רק בבקשה האישית של קורמאטסו, הכלל שנקבע בשנת 1944 עדיין עומד בתוקפו, ומאפשר לממשלת ארצות הברית לכלוא כל קבוצת אזרחים ממוצא מסוים בזמן מלחמה.

רקע

כליאת היפנים בארצות הברית במהלך מלחמת העולם השנייה נבעה מהחשש כי היפנים המתגוררים בארצות הברית עלולים להוות גיס חמישי ולסייע למדינת מוצאם, שלאחר המתקפה על פרל הארבור הפכה לאויבת ראשונה במעלה של האמריקנים. 
צו נשיאותי 9066 וחקיקת הקונגרס אפשרו לצבא להוציא אזרחים ממוצא יפני מאזורים החשובים לביטחון האומה, ונמצאים בסכנת ריגול.

במהלך המלחמה נכלאו בין 112,000 ל-120,000 אזרחי מדינות הציר או אנשים ממוצא זה במחנות עקורים. בכך הופרו באופן גורף זכויות אדם כגון הזכות לחופש תנועה והזכות להליך משפטי. 

מספר פסקי דין בעניין זה הגיעו לבית המשפט העליון: פסק דין יאושי נגד ארצות הברית, פסק דין היראבאיאשי נגד ארצות הברית ופסק דין במעמד צד אחד אנדו, וכן פסק דין קורמאטסו.

פרד קורמאטסו היה אזרח אמריקני ממוצא יפני, אשר החליט להתנגד לצו הרחקה מספר 34 של הצבא האמריקני, ולהישאר בעיר מגוריו - סן ליאנדרו, מאחר שלא רצה להיפרד מחברתו, שהייתה ממוצא לבן. הוא נאסר והורשע בהפרת הצו. באף הליך לא נדונה מידת נאמנותו לארצות הברית.

בית המשפט לערעורים אישר את פסיקת הערכאה קמא, ובית המשפט העליון התיר דיון נוסף בנושא.

החלטת השופטים
השאלה שעמדה בפני בית המשפט לא הייתה האם ניתן להטיל הגבלות מסוימות על זכויות אדם על קבוצת בני גזע אחד בלבד, אלא האם בכלל ניתן להטיל הגבלות על זכויות אדם מנימוקי שעת חירום. בית המשפט קבע בהתאם כי ייתכנו זמנים שבהם טובת הציבור מחייבת הטלת הגבלות על זכויות אדם.

בית המשפט מסתמך על תקדים היראבאיאשי נגד ארצות הברית ) שבו תמך בית המשפט בהרשעה של אדם שהפר את חוקי העוצר אשר הוטלו אך ורק על אזרחים יפניים, וקבע כי עוצר על קבוצת מיעוט חוקי כאשר המדינה נמצאת במלחמה עם מדינת קבוצת המיעוט.

בית המשפט דחה את הטענה כי החוקים הם חוקים גזעניים, בהסתמכו על הצדקה ביטחונית:כמו העוצר, כך גם הכנסת אזרחים ממוצא יפני מוצדקת בשל החשש ממספר רב של אזרחים בלתי נאמנים המסוגלים לפעול כמרגלים, וזאת אף שברור לבית המשפט שמרבית בני הקבוצה הגזעית הם אזרחים שאין ספק בנאמנותם למדינה.מאחר שלא ניתן להפריד בין אותם אזרחים נאמנים ללא נאמנים, יש הצדקה להטיל עוצר על הקבוצה כולה, או להכניס את הקבוצה כולה למחנות ריכוז.

השופט בלק מצדיק את הקשיים המוטלים על האזרחים ממוצא יפנים הנכלאים במצוות השלטון כחלק מהקשיים שכל אזרח נוטל על עצמו במסגרת תקופת מלחמה:בקביעה כי המאסר חוקי, אין אנו מתעלמים מהקשיים המוטלים על קבוצה גדולה של אזרחים אמריקנים. אולם קשיים הם חלק ממלחמה. ומלחמה הינה הקצנה של הקשיים. כל האזרחים יחד, בין במדים ובין שאינם במדים חווים את מגעה של המלחמה.

בלאק קובע כי גזענות וכן כליאת אזרחים מסיבות גזעניות אסורה על פי החוקה, אולם יש לראות אם אכן מדובר בהחלטה גזענית או בהחלטה מוצדקת ממניעים צבאיים. בלאק קובע כי במקרה האזרחים היפניים, אכן מדובר במקרה בו הזמן קצר והסכנה מפני מרגלים גדולה. 

השופט פליקס פרנקפורטר מסכים עם עמדת בלאק, וקובע כי בית המשפט לא צריך להתערב בהחלטות המלחמתיות של הקונגרס.

דעות המיעוט
השופט אוון ג'. רוברטס, בדעת המיעוט טען כי שגה בית המשפט בכך שבדק רק את שאלת הכנסת האזרחים למחנות ריכוז, ולא ראה את התמונה בכללותה שהיא גזענית ובלתי חוקית.

השופט פרנק מרפי, בדעת המיעוט, טען כי דעת הרוב מהווה היתר לגזענות מכוח חוק. לדבריו התוכנית היא גזענית, וסיים: "כל תושבי מדינה זו שייכים בקשרי דם למדינה זרה כלשהי, יחד עם זאת הם מהווים חלק מהתרבות החדשה של ארצות הברית. יש להתייחס לכל האזרחים כאל היורשים של החוויה האמריקנית, ויש לשמור בכל עת על זכויותיהם והחופשים המוענקים להם מכוח החוקה."

השופט רוברט ה. ג'קסון, בדעת המיעוט טען כי הכנסת האזרחים ממוצא יפני היא בלתי חוקתית והסכמת בית המשפט לכך מהווה מכה עמוקה לחירות. הוא חשש כי ההסדר ישרוד את מצב החירום וימשיך להתקיים גם לאחריו.

תוצאות פסק הדין
כיום רואים את ההחלטה לכלוא את כל אזרחי ארצות הברית ממוצא יפני, כמו גם את פסק הדין, כמעשי גזענות.

טום ס. קלארק, אשר ייצג את משרד המשפטים של ארצות הברית במקרה זה, כותב בפרק הסיום של הספר: "פקודה נשיאותית 9066: כליאת 110,000 אזרחי ארצות הברית היפניים" מאת מייסי וריצ'רד קונרט:האמת היא שאירוע זה מוכיח שאין די בחוקה ובחוקים, וכי על אף לשונה הבלתי משתמעת לשני פנים של חוקת ארצות הברית, האומרת שלא ניתן לבטל את צו הביאס קורפוס, ועל אף התיקון החמישי לחוקה הקובע כי לא תישלל חירותו של אדם בלא משפט הוגן, שני כללים חוקתיים אלה הבאים להגן על זכויות האדם, נתבטלו לחלוטין מפני צו נשיאותי 9066".

כאמור לעיל, קורמאטסו תקף את ההחלטה בבית המשפט וזו נהפכה בשנת 1983.
ממשלת ארצות הברית שילמה בשנות ה-80 של המאה ה-20 פיצויים בגובה 1.2 מיליארד דולר ליפנים שנכלאו. בשנת 1992 חתם הנשיא ג'ורג' בוש (האב) על חוק המעניק 400 מיליון דולר נוספים.

בשנת 1998 העניק נשיא ארצות הברית ביל קלינטון לפרד קורמאטסו את מדליית החירות הנשיאותית.

בשנת 2004 הגיש קורמאטסו חוות דעת כידיד בית המשפט במקרה ראסול נגד בוש שבו נדונו שאלת חוקיות מעצר של אסירים בגוואנטאנמו, ובה התנגד למאסר בלא משפט, ולהקרבת זכויות האדם על ידי המדינה במקרים רבים בלא הצדקה ממשית. 

קורמאטסו נפטר במרץ 2005 בגיל 86.

קישורים חיצוניים



מרדכי גֶלְדְמן (נולד ב-1946) הוא פסיכולוג, משורר ומבקר אמנות ישראלי, חתן פרס ביאליק לשנת תש"ע-2010.

ביוגרפיה
גלדמן נולד במינכן שבגרמניה להורים ניצולי השואה מפולין. עלה לישראל יחד עם הוריו ב-1949, ומאז מתגורר בתל אביב. גלדמן למד פסיכולוגיה וספרות כללית לתואר ראשון ופסיכולוגיה קלינית לתואר שני באוניברסיטת בר-אילן. עבד כשש שנים כפסיכותרפיסט מתמחה במכון רודי לפסיכותרפיה, הקים יחידה למיון מנהלים ב"פילת" ושימש כפסיכולוג קליני במרכז ההערכה לקצונה בכירה בצה"ל. כיום עוסק בפסיכותרפיה בגישות פסיכואנליטיות. 

שירתו של גלדמן מתאפיינת בחיבור בין שפה גבוהה ועשירה לשפה נמוכה ואפילו סלנגית ובחקירה פילוסופית ופסיכולוגית של נושאים קיומיים. ספריו של גלדמן זיכו אותו במספר פרסים ספרותיים: פרס חומסקי לשירה ב-1983, פרס ראש הממשלה ב-1996, פרס ברנר ב-1997, פרס עמיחי ב-2004 ופרס ביאליק למפעל חיים בשירה ב-2010. שיריו תורגמו לשפות רבות. גלדמן ייצג את ישראל בביאנלה לשירה בליאז' – בלגיה ב-1995, וב"עונת התרבות הישראלית בצרפת" ב-1998.
 
בנוסף גלדמן הוא מסאי ופרסם עד כה ששה ספרי מחקר ועיון על נושאים פסיכואנליטיים, אמנותיים ותאולוגיים.

הנחה סדנאות לכתיבת שירה והרצה באוניברסיטת בן-גוריון ובמכון ון ליר (על שיקספיר כפסיכואנליטיקאי ועל הרוחני ביומיום). 
 
בנוסף, הוא עוסק באמנות פלסטית: שימש כמבקר אמנות במוסף לספרות של הארץ, עסק בצילום, ציור וקדרות. הציג ציורים וצילומים בתערוכות, ואצר מספר תערוכות (לפסח סלבוסקי, להלן ברמן ותערוכות קבוצתיות). 

בשנת 2009 לקתה עינו השמאלית של גלדמן בשבץ. האירוע התרחש ימים ספורים לאחר שסיים לעבוד על סיפורו "הנקודה", שבו גיבור הסיפור נפגע בעינו השמאלית בזמן שהכין הרצאה על דימויי האל בשירתו של המשורר החביב עליו. ההקבלה בין הפגיעה בעינו של גיבור הסיפור לפגיעה הממשית בעינו, הובילה את גלדמן לחקור את הקשר בין הראייה לדימויי האל.‏‏

בשנת 2011 ראתה אור אסופה מקיפה משירתו של גלדמן, בשני כרכים, 'הלכתי שנים לצדךָ', הכוללת שירים מכל שנות כתיבתו.

ספריו
שירה
* 'זמן הים וזמן היבשה' (הוצאת שוקן, 1970)
* 'צִפור' (מפעלים אוניברסטיים להוצאה לאור, ספרי סימן קריאה, 1975)
* 'חלון' (הוצאת הקיבוץ המאוחד, ספרי סימן קריאה, 1980)
* 'שירים 1983-1966' (הקיבוץ המאוחד, ספרי סימן קריאה, 1983)
* 'מילנו' (הקיבוץ המאוחד, 1988)
* 'עין' (הספריה החדשה לשירה, הקיבוץ המאוחד / ספרי סימן קריאה, 1993)
* 'ספר שאל' (הקיבוץ המאוחד, 1997)
* 'זמן' פואמה ותחריטים של משה גרשוני (הראל מדפיסים, 1997)
* 'הו קירי יקירי' (קשב לשירה, 2000)
* 'שירי האבל' בלוויית הדפסי משי של פסח סלבוסקי (הראל מדפיסים, 2000)
* 'שיר הלב' (הקיבוץ המאוחד, 2004)
* 'הלכתי שנים לצדךָ', כרך א', כרך ב' (הקיבוץ המאוחד, מוסד ביאליק, 2011)

עיון
* 'מראה אפלה' (הקיבוץ המאוחד, 1995)
* 'ספרות ופסיכואנליזה' (הקיבוץ המאוחד, 1998)
* 'אוכל אש, שותה אש' (הקיבוץ המאוחד, 2002)
* 'העצמי האמיתי ועצמי-האמת' (הקיבוץ המאוחד, 2006)
* 'ויהי במראת הכסף' - ביאנקה אשל גרשוני (הקיבוץ המאוחד, 2007)
* 'נופי השרון' - הלן ברמן (הוצאה פרטית, 2009)

שירים מולחנים
* 'לשוב לתל אביב' - 26 שירים בהלחנתו של רון וידברג. שירה: עדי אבן-אור וטל אמיר, פסנתר: רויטל חכמוב, חליל: רמי טל. הוצאת מכון למוזיקה ישראלית.

הערות שוליים

קישורים חיצוניים
* 
* 
* 
*
* באתר בננות
*  - שיר פרי עטו
* 
* 
* מרדכי גלדמן,, טור אישי על הכנת 'הלכתי שנים לצדךָ', באתר הספריה החדשה, 28 בפברואר 2011
* מרדכי גלדמן,, באתר הספריה החדשה
 , אתר פסיכולוגיה עברית
, מתוך ספרו "העצמי האמיתי ועצמי-האמת", באתר "איגוד ישראלי לפסיכותרפיה"
*אלי הירש,, ידיעות אחרונות 1.4.2011
* 
* רפי וייכרט,, ynet, 26 באפריל 2011



אדורה היא התנחלות ויישוב קהילתי בהר חברון מערבית לעיר חברון. שייכת למועצה אזורית הר חברון ומשתייכת מבחינה אידאולוגית למשקי חירות-בית"ר. היא הוקמה בשנת 1982 כהיאחזות נח"ל ואוזרחה בשנת 1984. שם היישוב, שנקרא באופן זמני מצפה אמציה, נגזר משם העיר הקדומה אדורים, אשר נזכרת ברשימת ערי ממלכת יהודה שביצר המלך רחבעם (דברי הימים ב', י"א ט'), ואשר שמה נשמר גם בשם הכפר הערבי דוּ‏רָ‏א, המצוי מדרום-מזרח להתנחלות. 

ב-27 באפריל 2002 אירע ביישוב פיגוע, בו פרצו ליישוב שני מחבלים. בפיגוע נרצחו ארבעה תושבים ונפצעו שבעה.

ראו גם
* אדורים

קישורים חיצוניים

*

הערות שוליים





פלס"ר שריון הוא השם הכולל ל-2 יחידות מובחרות שמהוות את פלוגות הסיור בחטיבות השריון השונות בצה"ל. תפקידן המקורי של פלוגות אלו הוא איסוף מודיעין קרבי עבור חטיבת השריון והובלתם אל הלחימה. יחידות אלו מבצעות גם משימות חי"ר, סיור (רגלי ורכוב), קישור ותצפית.

חיל השריון מפעיל שתי סיירות סדירות: פלס"ר 7 בחטיבה 7, פלס"ר 401 בחטיבה 401 ומספר פלוגות סיור במערך המילואים.

מסלול הלוחם ביחידה אורך כ-14 חודשים וכולל טירונות חיל רגלים ברמת רובאי 05, אימון מתקדם לרמת 07, קורס מודיעין וסיור, קורס מש"קי סיור,קורס לוחמה זעירה ואימונים ייעודיים. מפקדי הכיתות ביחידה עוברים קורס מ"כים במגמת גדודי סיור, וקציני היחידה עוברים קורס קצינים במגמת חיל רגלים.
כיום פלוגות המילואים מורכבות בעיקר מיוצאי הפלוגות הסדירות.

בניגוד ליחידות החי"ר בהן הדגש של פלוגת הסיור הוא בעיקר על לחימת חיל רגלים, בפלס"ר השריון שגורה האימרה "ירית - נכשלת". מתוך יעודו בעת מלחמה פלס"ר השריון מסתובב בדרך כלל בשטח אויב או עוין, רווי נ"ט ושריון ואין לו יתרון בכוח אש. לכן נרכשים כלי ניוט הסוואה ברמה גבוהה, שת"פ, תצפית אופטית ויכולות חיל רגלים ברמה גבוהה כדי לנטרל מטרות איכות של האויב כגון מפקדות, כלי הנדסה, כלי פיקוד וכו'. לשם כך הוא משתמש בכוחות זמינים כגון ארטילריה, מסוקי קרב ומטוסי קרב, שריון וכמובן בכוח האש של הלוחמים בשטח כשהדבר נדרש ומתאים. היחידות בשטח הן בגדר רואות ולא נראות והן כלי תפעולי ואסטרטגי מהחשובים בשדה הקרב או בשטחי אויב אליהם יש כוונה לפרוץ.

קישורים חיצוניים
* באתר יחידה - אתר יחידות צה"ל
 *
ראו גם
*יחידות מובחרות בצה"ל


כלאב (נקרא גם דניאל) היה בנו השני של דוד המלך, בנה של אביגיל הכרמלית. הוא נולד בחברון, בתקופה בה שהה דוד בעיר.

דניאל מוזכר בדברי הימים א' ג א: "ואלה היו בני דוד... שני דניאל לאביגיל הכרמלית". זה המקום היחיד בו הוא מוזכר בשם זה, אך בספר שמואל ב' ג' ג הוא מוזכר בשם אחר: "ומשנהו כלאב לאביגל אשת נבל הכרמלי...".

הגמרא במסכת ברכות ד' ע"א דנה בשמו של דניאל: "תנא, לא מפיבושת שמו אלא איש בושת שמו, ולמה נקרא שמו מפיבושת? שהיה מבייש פני דוד בהלכה, לפיכך זכה דוד ויצא ממנו כלאב. ואמר יוחנן בר נפחא, לא כלאב שמו אלא דניאל שמו, ולמה נקרא שמו כלאב? שהיה מכלים פני מפיבושת בהלכה."
כלומר משמעות השם על פי הגמרא הוא "מכלים אב", וזה היה כינויו.

אף על פי שדניאל קדם לאבשלום בסדר הירושה, בניגוד אליו הוא לא תבע את המלוכה. המפרשים מביאים לכך שתי סיבות אפשריות: כלאב נפטר בגיל צעיר, או שלא היה ראוי למלוך מסיבה כלשהי.

פרשנות נוספת המסבירה הן את כפילות השם והן את גריעתו מסדר הירושה הנה כי השם הוא הלחם של המילים "כלאיים" ו"אב", ובא לרמז על כך שלא היה ברור מיהו אביו של דניאל - נבל הכרמלי או דוד המלך, היות שמועד לידתו לא איפשר ידיעה חותכת בדבר האב.

ע"פ המדרש בתלמוד הבבלי, כלאב הוא אחד מארבעת האנשים שלא חטאו כל ימיהם, יחד עם בנימין, עמרם וישי.




כפר חושן (שם קודם: ספסופה), הוא מושב במועצה האזורית מרום הגליל, כ־4 ק"מ צפונית למושב מירון.

המושב נוסד בשנת 1949, בידי עולים מבולגריה ובסיוע תנועת המושבים. האוכלוסייה התחלפה בשנים הראשונות בעולים מתימן, כאשר החל מ-1953 התיישבו במקום עולים ממרוקו ומתוניס.

ילדי היישוב לומדים בבתי ספר חיצוניים: יסודי – "נוף הרים" בסאסא, חמ"ד במירון ובתי ספר חרדים בצפת, תיכון – "אנה פרנק" בסאסא, "אמי"ת" בצפת ובפנימיות מחוץ לאזור.

התושבים עוסקים בענפי חקלאות ותיירות.

שמו הקודם של המושב נקרא על שם העיירה ספסופא הנזכרת בתלמוד, ששמה נשתמר כנראה, בשם הכפר הערבי צפצאף, שתושביו גורשו במלחמת העצמאות (פירוש השם - אזור שפירותיו מאחרים להבשיל).

קישורים חיצוניים



עָדָה היא דמות מקראית המופיעה בספר בראשית פרק ד', אשתו של למך בן מתושאל ואמם של יבל ויובל. 

למך שר לנשותיו, עדה וצִלָּה: "עדה וצלה שמען קולי, נשי למך, האזנה אמרתי: כי איש הרגתי לפצעי, וילד לחבורתי. כי שבעתיים יוקם קין, ולמך, שבעים ושבעה".

רש"י, בעקבות בראשית רבה, מסביר מדוע היו ללמך שתי נשים: "כך היה דרכן של דור המבול, אחת לפריה ורבייה ואחת לתשמיש. זו שהיא לתשמיש משקה כוס של עקרין כדי שתעקר ומקושטת ככלה ומאכילה מעדנים, וחברתה נזופה ואבלה כאלמנה". על עדה מוסיף רש"י: "היא של פריה ורבייה, ועל שם שמגונה עליו ומוסרת מאצלו. עדה תרגום של סורה".

עם זאת, גם לצלה נולדו שני ילדים, תובל קין ונעמה. 

קישורים חיצוניים

* 
* 




קשת וילסון היא מבנה קשת קדום עשוי אבנים, הממוקם בצד הצפוני של רחבת הכותל המערבי בעיר העתיקה של ירושלים. קשת וילסון בנויה 23 נדבכים אחידים של אבנים מסותתות, ורוחבה 13.1 מטר. הקשת מהווה קטע מגשר וילסון שרשרת של קשתות היוצאות מרחבת הר הבית ומעליהן עובר רחוב השלשלת. הקשת נקראת על שם צ'ארלס וילסון, מהנדס וקצין בצבא הבריטי שהיה הראשון שחקר את הקשת באופן מדעי. 

הדעה המקובלת היא שהקשת הקדומה הייתה חלק משרשרת של קשתות שיצרה גשר מחבר בין העיר העליונה והר הבית. יש הסבורים שאותו גשר קדום שימש כמעבר לעולי רגל מהעיר העליונה לבית המקדש ואחרים סבורים שהוא שימש כמעבר פרטי לכוהנים ולבני מעמד האצולה בירושלים.

עד מלחמת ששת הימים הייתה הקשת וסביבותיה מוזנחות ומלאות בסחף ופסולת. עם איחוד ירושלים ב־1967, השקיעה מדינת ישראל בשיפוץ, ניקיון וחקר ארכאולוגי של הקשת במסגרת חפירות מנהרות הכותל. בעזרת מימון של משרד הדתות ורשות העתיקות בוצעו עבודות שיפוץ וחפירה נרחבות. בין השאר, נחפרו חדרים תת-קרקעיים, גודרו הפירים, והוסבו אולמות תת-קרקעיים למקומות תפילה.

תיארוך הקשת

בחלל הקשת לא נערכו חפירות ארכאולוגיות מסודרות ולא ניתן לקבוע את תאריכה בוודאות. צ'ארלס וורן וצ'ארלס וילסון הציעו שהקשת הנוכחית נבנתה בתקופה הביזנטית, בימיו של קונסטנטינוס או יוסטיאנוס. במהלך עבודתו הארכאולוגית, חפר וילסון שני פירים ומנהרות בקרבת בסמוך לאומנה המערבית של קשת וילסון וסמוך לכותל, שם זיהה מפולות של אבני קשת, הוא סבר שהקשת המקורית התמוטטה בעבר והקשת הנוכחית מאוחרת ממנה. הוא תיארך את הקשת המקורית למאות הב'-ג', ואילו את הקשת הנוכחית למאות ה'-ו'. קלונר הציע שהקשת הנוכחית נבנתה בתקופה הרומית המאוחרת,  ואילו בהט הציע שהקשת נבנתה בתקופה האומאית

לקריאה נוספת
* עמוס קלונר, תיארוך רחוב הרוחב הדרומי (הדקומנוס הדרומי) של איליה קפיטולינה וקשת וילסון, חידושים בחקר ירושלים יא, 2006, (תשסו), עמ' 239-247
* דן בהט, מה צ'ארלס וורן לא הכיר בקשת וילסון?, מחקרי עיר דוד וירושלים הקדומה 1, 2006, (תשסו), עמ' 87-95
* אלכסנדר און, שלומית וקסלר-בדולח, גדעון אבני, גשר ווילסון לאור חפירות חדשות, חידושים בארכאולוגיה של ירושלים ב, עמ' 55-63
* שלומית וקסלר בדולח , אלכסנדר און ורנטה רוזנטל־הגינבוטום, הקרדו המזרחי וגשר וילסון לאור חפירות חדשות – השרידים מימי הבית השני ומהתקופה הרומית, אדם ליד קשת רומית - מאמרים לכבודו של יורם צפריר, לאה די סגני, יזהר הירשפלד, רינה טלגם , יוסף פטריך (עורכים ), ירושלים, (2010), עמ' 135-159
* אלכסנדר און ושלומית וקסלר-בדולח, קשת וילסון לאור חפירות חדשות ומחקרי עבר,  חידושים בארכאולוגיה של ירושלים וסביבותיה ד, ירושלים, 2010, עמ' 84-100
* סילביה מן, אתרי ירושלים, ספריית מעריב, 1976.
* זאב וילנאי, אנציקלופדית וילנאי לירושלים, כרך ב', הוצאת אחיעבר, ירושלים,1993
* האנציקלופדיה החדשה לחפירות ארכאולוגית בארץ ישראל, כרך ב', כרטא, ירושלים, 1992

קישורים חיצוניים
*, באתר מינהל השימור - רשות העתיקות

הערות שוליים


 
סהרנה הוא חג עממי ללא סממנים דתיים שנערך בעבר על ידי הקהילה היהודית בכורדיסטן ונחוג החל משנת 1975 במדינת ישראל בסוכות על ידי יוצאי עדת כורדיסטן.

החג עצמו מתאפיין בהיותו הילולה גדולה שבין השאר כוללת יציאה המונית לטבע וסעודות רבות של בני הקהילה, תרומות, שירה ותחרויות שירה, נגינה על תוף וחליל וריקוד. למרות שהחג אינו דתי במהותו, ישנם תפילות וטקסים דתיים כגון הכנסת ספר תורה חדש לבית הכנסת וטקסי אירוסין המתקיימים כחלק מן החגיגות. 

בכורדיסטן נחגגה הסהרנה המרכזית בחול המועד של פסח שכן הסהרנה הוא חג אביבי במהותו.
בארץ, הוחלט כאמור על חידוש מסורת הסהרנה החל ב 1975 אולם בשל חשש מ"תחרות" מול חגיגות המימונה הפופולריות של עדת יוצאי מרוקו הנערכות באיסרו חג של חג הפסח,  הוחלט על העברת ה"סהרנה" לחול המועד סוכות דווקא.
ייתכן ומהלך זה תרם בסופו של דבר לדעיכת החגיגות שאיבדו רבות מאופיין, שכן החג הפך מחג אביבי המציין את שיא הפריחה וההתחדשות בטבע, לחג סתווי הנערך בתקופה היבשה והחמה של סוף הקיץ.   

בישראל, מרכז חגיגות הסהרנה הוא בטבריה, שם מוצגת תערוכת מורשת ופולקלור ומוקרנים סרטים על ההיסטוריה של יהדות כורדיסטן. 

לקריאה נוספת
*יהודי המזרח, אוסף מאמרים, תל אביב, 1984. 




הווארד הוקס (באנגלית: Howard Winchester Hawks; 30 במאי 1896- 26 בדצמבר 1977) במאי קולנוע, תסריטאי ומפיק אמריקאי.

ביוגרפיה
הוקס נולד במדינת אינדיאנה שבארצות הברית. בצעירותו התחרה הוקס כנהג מרוצי מכוניות. במהלך מלחמת העולם הראשונה שירת כטייס בצבא ארצות הברית. עם סיום המלחמה החל הוקס לעבוד בהוליווד בעבודות מזדמנות. בשנת 1926 הוא מכר את התסריט הראשון שלו, "הדרך לתהילה", לאולפני פוקס. הוקס גם ביים את הסרט ובכך התחיל את הקריירה שלו כבמאי.

הוקס עבד כשנתיים בפוקס, עד לפרישתו בשנת 1929. משנה זו הוא הפך לבמאי עצמאי, ללא חוזה מחייב עם שום אולפן, סידור שבו המשיך לדבוק עד סוף ימיו.

בהמשך הקריירה שלו ביים הוקס מספר רב של סרטים רבים, שרבים מהם הוא גם כתב והפיק בעצמו. סרטו של הוקס זכו להצלחה רבה בתקופתם, ולרוב הוא  נהנה מביקורת נלהבת. סוד הצלחתו של הוקס היה כנראה טמון בשימוש שעשה בתסריטאים מיומנים כגון בן הכט ווויליאם פוקנר, יחד עם החופש האמנתי שנהנה ממנו בדרך כלל כבמאי עצמאי, שני יתרונות שהעניקו לרוב סרטיו איכות גבוהה לדעת מבקרי וצופי התקופה.

בשנת 1975 זכה הוקס בפרס אוסקר מיוחד.

הוקס מת בשנת 1977 בפאלם ספרינג שבקליפורניה.

סרטיו
* הדרך לתהילה, 1926.
* עלי תאנה, 1926.
* חוטפי העריסות, 1927.
* אהבה בתשלום, 1927
* נערה בכול נמל, 1928.
* קרקס האוויר, 1928.
* התיק האחרון של טרנט, 1929.
* סיור השחר, 1930.
* התיק הפלילי, 1931.
* פני צלקת, 1932.
* כריש נמר 1932.
* היום אנו חיים, 1933.
* המאה העשרים, 1934
* חוף ברברי, 1935.
* תקרה אפס, 1936.
* הדרך לתהילה, 1936.
* בוא נקבל את זה, 1936.
* צער גידול חיות, 1938.
* רק למלאכים יש כנפיים, 1939.
* נערתו ששת, 1940.
* סרג'נט יורק, 1941.
* כדור אש, 1942.
* חיל האוויר, 1943.
* להחזיק ולאבד, 1944.
* השינה הגדולה, 1946.
* נהר אדום, 1948.
* שיר נולד, 1948.
* הייתי כלת מלחמה ממין זכר, 1949.
* הדבר, 1951( לא הופיע שמו בכותרות הסרט).
* ביתו המלא של או הנרי, 1952.
* מונקי ביזנס, 1952.
* גברים מעדיפים בלונדיניות, 1953.
* ארץ הפרעונים, 1955.
* ריו בראבו, 1959.
* הטארי, 1962.
* הספורט החביב על הגבר, 1964.
* קו אדום 7000, 1965.
* אלדורדו, 1967.
* ריו לובו, 1970.

טריווה
את הרעיון להפקת הסרט "להחזיק ולאבד" קיבל הוקס מהתערבות עם הסופר ארנסט המינגווי. הוקס התרברב בפני המינגווי שהוא יוכל ליצור סרט טוב מהספר הגרוע ביותר שהמינגווי כתב. המינגווי התערב איתו על כך שלא יוכל להפיק סרט מיצירתו "להחזיק ולאבד". הסרט זכה להצלחה רבה..

לקריאה נוספת
* עפר שלח, לקסיקון קולנוע, כרך ב, הוצאת הקיבוץ המאוחד, תל אביב, 1990.

קישורים חיצוניים
*



Adobe Dreamweaver (אדובי דרימוויבר) היא תוכנה המשמשת ליצירה ועריכה  של דפי אינטרנט ואתרי אינטרנט אשר פותחה במקור על ידי חברת Macromedia, עד אשר נרכשה החברה על ידי אדובי מערכות ב-2005. קיימות גרסאות של התוכנה למערכות ההפעלה חלונות ו-Mac OS.

סקירה

בגרסאותיה הראשונות הוצעה דרימוויבר כתוכנת עריכה המשלבת את הפרודוקטיביות של עיצוב ויזואלי WYSIWYG, עם מצב שליטה ועריכה של קוד ה-HTML. שילוב זה היה נדיר כאשר התוכנה יצאה לשוק בסוף שנות התשעים, דבר שסייע רבות לתפוצתה. בהמשך הוספו לה טכנולוגיות חדישות, כגון תמיכה בCSS, ג'אווה סקריפט, ותמיכה בשפות צד-שרת כגון PHP ו-ASP.

כחלק מעורך ה-WYSIWYG, דרימוויבר יכולה להסתיר מהמשתמש את הפרטים של קוד ה-HTML, דבר המקל על מתחילים בתחום ביצירת דפי אינטרנט ואתרים בסיסיים. כמו כן, עורך הקוד של דרימוויבר מקל על כתיבה של תסריטים מסובכים על ידי הטעמה של הפקודות והאופרטורים השונים בצבעים נבדלים.

עם כניסתה של גירסת ה-MX, שולבו בה כלים דינמיים ליצירת תוכן. באותה הרוח של WYSIWYG, מאפשרת דרימוויבר התחברות לשרת בסיס נתונים דרך ממשק ויזואלי, כמו גם סינון והצגה של תוכן, כאשר הקוד מוחדר באופן אוטומטי לתוך דפי האתר.

היבט מכובד של דרימוויבר בגרסאותיה החדשות הוא המבנה בר-ההרחבה. כעת ניתן להרכיב תוספות לתוכנה ("Extensions"), אשר כל אחד יכול לפתח, בדרך כלל ב-HTML או Javascript. דרימוויבר נתמכת בקהילה רחבה של מפתחים, המפתחים הרחבות מגוונות, ומאפשרים את הורדתם או רכישתם של אלה דרך אתר התוכנה.

תמיכה בעברית
כדי לעצב דפים המכילים עברית או ערבית יש צורך בגרסה ה"מזרח תיכונית" הנתמכת על ידי חברת Winsoft-International. התפריטים בגרסה זו הם באנגלית בלבד.

גרסאות

* דרימוויבר 1.0 (שוחררה בדצמבר, 1997; דרימוייבר 1.2 הגיע במרץ, 1998)
* דרימוויבר 2.0 (שוחררה בדצמבר, 1998)
* דרימוויבר 3.0 (שוחררה בדצמבר, 1999)
* דרימוויבר Ultradev  1.0 (שוחררה בדצמבר, 1999)
* דרימוויבר 4.0 (שוחררה בדצמבר, 2000)
* דרימוויבר Ultradev  4.0 (שוחררה בדצמבר, 2000)
* דרימוויבר MX (שוחררה במאי, 2002)
* דרימוויבר MX 2004 (שוחררה ב-10 בספטמבר 2003)
* דרימוויבר 8 (שוחררה ב-8 באוגוסט 2005)
* דרימוויבר CS3 (9) (שוחררה ב-27 במרץ 2007)
* דרימוויבר CS4 (10) (שוחררה ב-23 בספטמבר 2008)
* דרימוויבר CS5 (11) (שוחררה ב-12 באפריל 2010)

תוכנות מתחרות

* Microsoft Web Expression

קישורים חיצוניים

*
*


 



 


הפלג הסוני הוא הפלג העיקרי והגדול בדת האסלאם. 

"סונה" פירושו בערבית נוהג, אורחות חיים. בתקופה הקדם-אסלאמית ("תקופת הג'היליה", תקופת הבערות) ציין המושג סונה את אורחות החיים הראויים לחיקוי של אבות השבט. במסורת המוסלמית הפכה המילה למציינת את הרגלי החיים של הנביא מוחמד, שכל מוסלמי מצווה לחקותם ולדבוק בהם.
בסונה נכללו אפוא המנהגים והדעות של העדה המוסלמית בראשיתה, ולמעשה התקבלה כתורה שבעל פה של האסלאם, כפרשנות המוסמכת לתורה שבכתב, היא הקוראן.

האסלאם הסוני נחלק לארבע אסכולות משפטיות: החנפית, החנבלית, המאליכית והשאפעית.
 
ההבדלים ביניהן הם בעיקר בתפישת המשפט המוסלמי: האסכולה החנבלית היא המחמירה והקפדנית ביותר, ואילו האסכולה החנפית היא המתונה מבין הארבע. אין הבדלים של ממש בין מאמיניהן של ארבע האסכולות הללו מבחינת קיום מצוות האסלאם והאמונה הדתית.

במאה השביעית לספירה התפלגו המוסלמים לסונים ולשיעים (מלשון "שיעה" - סיעה, סיעתו של עלי, חתנו ובן דודו של מוחמד). הסונים הם רובם המכריע (83%) של המוסלמים בעולם, ומונים כיום כ-930 מיליון נפש בעולם כולו. עם זאת, לשיעים ישנה אחיזה חזקה באיראן ובדרום עיראק והם מונים כיום בכל העולם כ-185 מיליון נפש, שהם 16% לערך מכלל המוסלמים בעולם.

ככלל, הסונים מתונים מן השיעים בהשקפותיהם הדתיות והמדיניות, אך גם בין הסונים יש קבוצות דתיות קיצוניות, דוגמת אל-קאעידה וחמאס השואפות לכונן "מדינת הלכה" מוסלמית בנוסח האסלאם של ימי מוחמד.

קישורים חיצוניים
* 


 
 
 
צו קוראם נוביס (בלטינית: Coram Nobis שמשמעו "בפנינו") הוא צו בבקשה לעיון חוזר בהחלטה קודמת של בית המשפט, כסעד מן היושר בפני בית משפט של יושר, כדי לתקן טעות שנפלה בבסיס ההחלטה הקודמת, ועל מנת להביא להגשמת הצדק, בהיעדר דרך אחרת לקבל סעד מלפני בית המשפט.

שימוש
בקשה זו מוגשת על ידי אדם אשר מיצה את כל הזכויות הדיוניות שיש לו, ועבר את כל ערכאות הערעור, וכעת מבקש מבית המשפט לברר את עניינו מחדש כדי למנוע עיוות דין.

לא ניתן לפנות לבית המשפט בבקשה זו כאשר יש סעד אחר בפני בית המשפט העומד בפני הפונה.

במשפט הישראלי
במשפט הישראלי ההליך המקביל לסעד זה מוסדר בחוק בפלילים, ומתקיים מכוח הלכה של בית-המשפט העליון בהליכים אחרים.

בפלילים, קיימת אפשרות של משפט חוזר, בתנאים שנקבעו בחוק ובעילות שנקבעו בחוק. בעבר היו המבחנים לכך נוקשים מאוד, והיו מוגבלים לשימוש בעדות שקר או בראיה מזויפת, אולם לאחרונה הוגמש המבחן. כאמור, עניינים אלו מוסדרים בחוק של הכנסת.

בהליכים אחרים, ניתן להגיש תובענה לביטול פסק-דין שהושג במרמה (ראיה מזויפת וכיוצא בזה). לפני מספר שנים הוחלט באופן תקדימי, שניתן להגיש תובענה לביטול פס"ד שניתן כתוצאה מאובדן ראיה חשובה, שבעל-הדין המפסיד לא יכול להשיגה בשום אופן (באותו מקרה נעלם תיק במשרד האפטורופוס הכללי). שני אלו הם מקרים נדירים ביותר. כאמור, עניינים אלו מוסדרים בהלכות של בית-המשפט העליון, ולא בחוקי הכנסת (הגם שנמצא להם רמז בסעיף 24(10) לחוק הבוררות).

דוגמאות
דוגמה לבקשת סעד מסוג זה היא פנייתו של פרד קורמאטסו בשנת 1983 לבית המשפט העליון של ארצות הברית, בבקשה להפוך את ההחלטה הקודמת של בית המשפט העליון בפסק דין קורמאטסו נגד ארצות הברית משנת 1944. בית המשפט הפדרלי המחוזי במחוז הצפוני של קליפורניה העניק סעד זה לקורמאטסו וביטל את החלטת בית המשפט העליון מטעמים של צדק.

ראו גם
* סעד מן הצדק



אמה גרין (Emma Green) (נולדה ב-8 בדצמבר 1984 בברגסיון שבשבדיה) היא אתלטית שמתחרה בקפיצה לגובה. 

ההישג הגדול ביותר של גרין הוא זכייתה במדליית ארד באליפות העולם שנערכה ב-2005 בהלסינקי ובה גם שברה את שיאה האישי (1.96 מטר). ב-20 באוגוסט 2005 באליפות שבדיה שברה את שיאה האישי והעמידה אותו על 1.97 מטר.

תארים בהם זכתה
* מדליית ארד בקפיצה לגובה באליפות העולם ב-2005
* מדליית כסף בקפיצה לגובה באליפות אירופה עד גיל 23 ב-2005
* מדליית ארד בקפיצה לגובה באליפות אירופה לנוער ב-2003




מנהג אבות ברומא העתיקה (לטינית: Mos Maiorum) היו שורה של נורמות חברתיות ששלטו במעמדות הגבוהים של רומא העתיקה בתקופת הרפובליקה והקיסרות. 

את מנהג האבות אפשר לכנותו גם קוד הנוביליטאס. הנוביליטאס מציגה את ערכיה כאידאל הטבוע בתוכה. כאשר ההיסטוריה והמסורת משתלבות משלוש סיבות: הראשונה היא - כאשר אדם לומד את המוסר ממי שכיהן קודם ובמיוחד מסיפורי גבורה. השנייה היא - מעמד גבוה של האליטה ומעט הגנה חוקתית עליה, האליטה הסתמכה בעיקר על כוח כבוד ועבר. השלישית - המשפחה עדיפה על היחיד, היא מעניקה תדמית וגאווה. מנהג אבות לא רק ציין כמיהה לעבר השמרני אלא גם מסתתרים בתוכו מובנים כמו Virtus,Dignitas ,Honestas , Officium, beneficia, Gloria, Libertas,   . concordia

*Virtus במובן של Vir שהוא בעל תכונות טובות אשר מתבטאות בעיקר בעת מלחמה ה Virtus- מקושר לגבורה ואומץ אך לא רק, הוא גם צדק  ויושר. תחבולות והפרת הבטחות הן אסורות Fides.  יכול להסביר את ה- Virtus, הוא למעשה אמון אשר הוא אחד מבסיסיו של ה־Virtus.הסבר נוסף ל'וירטוס'(Virtus) של סלוסטיוס (Virtus Paucorum Civium egrgia) סלוסטיוס מפרש את ה 'וירטוס' כמרץ, עוז רוח, יכולת וכישרון:

*Dignitas פירושו כבוד וסגולתו אך במובן צבאי פוליטי, או אף מעמד פוליטי שהוא מעמד ציבורי מיוחד.
*Gloria פירושה תהילה אשר בה ניתן לזכות לאחר הישגים גדולים.
*Honestas - פירושו יושר, הגינות.
*ליברטאס (Libertas)  - חירות אך כפי שהבינו אותו אנשי הנוביליטאס, היינו, זכותם של אלה לשלוט במדינה מבלי להיות כפופים לשליט יחיד אוטוקרטי. בתקופת הקיסרות הנוביליטאס השלימו עם כפיפותם לקיסר ומושג הליברטאס הפך לדרישה לחופש דיבור כדי שיווצר מראה עין של חירות.
*Officiis מהווה ארבעה פירושים הלקוחים מהפילוסופיה היוונית המפורשים למען התקופה כחוכמה אשר כוללת צדק. 
* קונקורדיה (Concordia) - משמעות המושג שעל כל הגורמים במדינה להנהל בהרמוניה ובהסכמה תוך הימנעות ממחלוקות. 
  


 
 
 
 


כוכבית ( * ) היא סימן כתב השואב את שמו מצורתו ככוכב קטן.

ראשית השימוש בכוכבית מתוארך לימי הביניים, לצורך סימון תאריכי לידה בעת שרטוט עצי המשפחה של משפחות האצולה הפיאודלית. הצורה המקורית הייתה של כוכב בן שש זרועות, כל זרוע כזיז הבולט מן המרכז.

הסימן הופיע בצורתו זו ברוב מכונות הכתיבה והמדפסות, ואולם מכונות אחדות התקשו לתאר את כל שש הזרועות בנפרד וכך גרמו לכוכבית להיראות ככתם דיו קטן וחסר משמעות. לכן, מערכות רבות משתמשות בכוכבית בת חמש זרועות, אשר כונתה "הכוכב הערבי" ואף זכתה לתו יוניקוד נפרד (&#x066D;).

שימושים לשוניים
בטקסט כתוב, הכוכבית מסמלת הערת שוליים או כל הערה חשובה אחרת שלא נמצא לה מקום בטקסט הראשי. כך, לדוגמה, פרסומאים רבים מפרסמים מודעות שבהן מופיעה כוכבית קטנה לצד משפט מסוים, על מנת לסמן לקורא כי ישנן הערות-אגב או מגבלות כלשהן המצוינות בתחתית העמוד. כאשר יש יותר מהערה אחת בעמוד, מקובל להשתמש במספר עולה של כוכביות לסימון ההערות השונות. כלומר, ההערה הראשונה תסומן ב־*, השנייה ב־**, וכן הלאה.

בטקסט אלקטרוני ללא עיצוב, למשל בהודעות דואר אלקטרוני, הכוכבית משמשת להדגשת טקסט מסוים: 

כמו כן, משמשת הכוכבית כתחליף לעיגול (bullet) כאשר הטקסט מכיל רשימות (ללא מספור).

בבלשנות היסטורית, כוכבית בסמוך למלה מסוימת מציינת שהמלה היא שחזור היסטורי של מילה קדומה יותר. בבלשנות תאורטית, ובמיוחד בתחביר, כוכבית בסמוך למילה או פסקה מציינת שקיימת בה טעות דקדוקית.

שימושים מודרניים
בעידן האינטרנט של היום, נהוג להשתמש בכוכבית בפורומים, צ'אטים, קבוצות דיון ותוכנות מסרים מידיים, על מנת לציין כי חלה טעות כתיב בהודעתו הקודמת של הכותב.

שימוש נוסף של הכוכבית באה להחליף, בלית ברירה, את סימן הכפל במתמטיקה, שכן במחשבים, מחשבונים, מערכות הפעלה, תוכנות ומקלדות של היום, אין מקש כפל זמין על מקלדת פשוטה (מלבד האות הדומה לX בלועזית). ניתן כיום להשתמש בתו יוניקוד (×), אך אין הוא בהישג ידו של המשתמש הממוצע. לכוכבית מספר שימושים נוספים במתמטיקה. הכוכבית מציינת קונבולוציה בין שתי פונקציות, בגאומטריה דיפרנציאלית, באנליזה פונקציונלית, ובאלגברה לינארית לציון מרחב דואלי של מרחב ווקטורי שיסומן ב-<Math Formula> ולעתים, בעיקר בהקשרים פיזיקליים, הסימון <Math Formula> מסמן את הצמוד המרוכב של המספר המרוכב <Math Formula>.

במערכות הפעלה רבות משמשת הכוכבית כ-Wildcard, דהיינו מחליפה מחרוזת כלשהי בשמו של קובץ או מחיצה.
למשל ב Unix, הפקודה
ls a*b
תציג את כל הקבצים שמתחילים ב a ומסתיימים ב b.

בשפות מחשב שונות, כגון פסקל, משתמשים בכוכבית לציון הערה פנימית של התוכניתן. במדיה־וויקי יש לכוכבית שימוש מיוחד – היא משמשת ליצירת תבליטים (פתיח למשפט או סעיף הנראה כצורה גרפית).
בשפות C ו- ++C משמשת הכוכבית לציון מצביע לכתובת בזיכרון.

בשפות אחרות, כגון Visual Basic, הכוכבית משמשת לייצוג רצף תווים כלשהו. בשאילתות בשפת SQL שמור לכוכבית שימוש אחר: כתיב מקוצר לשליפת הערכים מכל העמודות הקיימות בטבלה.


 


כְּפַר אֲדֻמִּים‎‎ הוא התנחלות ויישוב קהילתי הנמצא במדבר יהודה על הגדה הדרומית של נחל פרת (ואדי קלט), צפונית לכביש ירושלים - ים המלח וצפונית-מזרחית לעיר מעלה אדומים. היישוב עלה על הקרקע בספטמבר 1979 וגרות בו כ-350 משפחות. 

אוכלוסיית כפר אדומים, בנתוני הלשכה המרכזית לסטטיסטיקה, כוללת את אוכלוסיית היישובים אלון ונופי פרת, השוכנים בסמוך ליישוב, למרות שיישובים אלו מתנהלים באופן עצמאי.

הקהילה והתרבות
מטרתם של מקימי היישוב הייתה לקיים חיים קהילתיים משותפים של דתיים וחילוניים, בשונה מהעיר בה יש יחסי שכנות אך לא חיי קהילה כביישוב. כבר משנותיו הראשונות הכפר קולט עליה רבה ורבים מבין העולים החדשים שהגיעו לכפר במשך השנים נקלטו בו וגרים בו כיום. כיום פועל ביישוב מרכז קליטה הכולל 25 קראוונים המפוזרים בין בתי היישוב.

הכפר מתוכנן לגדול עד ל - 500 משפחות, שחלקן משפחות בנים ממשיכים.
בכפר בריכת שחייה חצי אולימפית (25 מטר אורך) לא-מקורה, שמשמשת בעיקר לתושבי גוש אדומים ואורחיהם. במתחם הבריכה יש קיוסק/מזנון ודשא.
בכפר יש גם מערכת חוגים ענפה המנוהלת על ידי רכז הקהילה והתרבות ואירועים נוספים.

חינוך
מתוך האידאל הזה, ילדי היישוב לומדים בבית ספר משותף - בית הספר הממ"ד כפר אדומים, וישנה תנועת נוער משותפת, הצופים הדתיים. בית הספר משתייך לזרם הממ"ד (ממלכתי-דתי), ויש בו מגמה מיוחדת שעונה על צרכיהם של ילדים מבתים חילוניים. בבית-הספר לומדים יותר מחמש מאות תלמידים בכיתות א'-ח' מהיישובים כפר אדומים, אלון, וכן מנופי פרת. תלמידי התיכון נוסעים רובם ככולם לירושלים, למעלה אדומים, או לישיבות שונות ברחבי הארץ.
מערכת החינוך בכפר כוללת גם מעון מגיל שלושה חודשים וגני ילדים. בסמוך ליישוב נמצאת מדרשת עין פרת.

בית כנסת
מטרת היישוב הייתה לא רק חיים קהילתיים משותפים של דתיים וחילוניים אלא גם ל"כלל ישראל" (כהגדרת המקימים). לכן יש בית כנסת אחד בלבד ביישוב, המשמש לבני עדות המזרח ולמתפללים בנוסח אשכנז. בית הכנסת אינו רק מקום תפילה אלא משמש גם כמקום מפגש.

תעסוקה
למייסדים היה חשוב מאוד שהיישוב יספק תעסוקה לחלק ניכר מתושביו, אך בגלל ריבוי התושבים, רוב התושבים עובדים בירושלים, ומיעוטם מועסק בתוך הכפר. המלאכה בכפר מבוססת על עבודה עברית.

ענפי העבודה ביישוב:
* חינוך וענפי השירותים השונים: מזכירות, צרכניה, בריכה, 
* מבנה מלאכות נקיות ובו משרדים ובתי-מלאכה ממפעל צורפות ועד מספרה. 
* אזור המלאכה הכבדה ובו מפעלים שונים כגון מפעל לשימורי זיתים, מסגרייה, נגריות, תחנת דלק ושני מוסכים.
* בחקלאות - ביישוב ישנם כרם זיתים, מטע צבר ללא קוצים, משתלה וחוות סוסים.

בנייה
שכונות היישוב

*שכונת הקבע הראשונה - השכונה הראשונה של בתי קבע שנבנתה ביישוב. רוב אוכלוסייתה מבוגרת וכוללת את מקימי היישוב. ממוקמת בצפון-מזרח היישוב. בשכונה נמצא בית הכנסת, ובית הספר.
*שכונת ישראלה (או שכונת עמוס) - בשכונה נמצא מגרש ספורט של היישוב, ממקומת דרומית לשכונת הקבע הראשונה. בשנת 2007, הורחבה השכונה, ונבנו בה עוד כ-5 בתים.
*השלוחה הדרומית (או שכונת עלי) - בנויה על השלוחה הדרומית של היישוב, ובה כ-20 בתים.
*שכונת בית אחד ( או שכונת מרגלית) - שכונה קטנה בה כ-15 בתים, נמאת בדרום-מזרח היישוב.
*שכונת הדיר - השכונה הממוקמת בכניסה ליישוב (מכיוון דרום), ובה כ-30 בתים, ובריכת שחייה. בקרוב ייבנה באזור השכונה, אולם אירועים.
*שכונת הקרוואנים - שכונה הממוקמת במערב היישוב, ובה כ-40 קרוואנים. מאוכלסת בעיקר על ידי זוגות צעירים, ומשפחות חדשות ביישוב.
*הגבעה המערבית - שכונת הקבע החדשה ביותר והגדולה ביותר ביישוב, ובה כ-100 בתים. נבנתה על ידי חברת אמנה, ובשנת 2006 הופסקה הבנייה בהחלטת היישוב. בסוף 2007, חזרה חברת אמנה לבנות בשכונה את השלב הרביעי בפרויקט. השכונה ממקומת בצדו המערבי ביותר של היישוב, הקרוב ביותר ליישוב נופי  פרת.
*השכונה החדשה - שכונה חדשה הנמצאת בבנייה. בשכונה יהיו כ-25 בתים. ממוקמת צפונית לשלוחה הדרומית, ומזרחית לשכונת ישראלה.
*שכונת הקרוואנים החדשה - שכונה ובה כ-20 קרוואנים, מחציתם חדשים ומחציתם הועברו משכונת הקרוואנים הישנה, בעקבות עבודות סלילת כביש רחב לגבעה המערבית. השכונה נמצאת בצדו המזרחי ביותר של היישוב, והיא גובלת במדרשת עין פרת.

לאחרונה ניתנו לרחובות הכפר שמות. חלקם קשורים לבעלי החיים והצמחים באזור היישוב, וחלקם קשורים להיסטוריית ואידאולוגית היישוב (לדוגמה, רחוב "עם אחד" מסמל את היות היישוב מעורב לדתיים וחילוניים, ורחוב "דרך פרת" על שם נחל פרת הסמוך).

מבני ציבור
בשנת 2007 הסתיים "פרויקט שיפוץ מרכז הכפר", שבו הורחב הכביש הראשי, הוקם גן-משחקים חדש, נבנה לוח מודעות חדש. הפרויקט יצר מקומות חניה חדשים לבית הספר הממ"ד כפר אדומים, לבית הכנסת, למזכירות, לצרכנייה ועוד.
הרחבת בית הספר הממ"ד כפר אדומים הסתיימה בחודש אוגוסט 2007 ומשמשת את תלמידי בית הספר החל משנת הלימודים תשס"ח. ההרחבה התבצעה על ידי מפעל הפיס ומועצה אזורית מטה בנימין.

מעמד
התנועה המיישבת של כפר אדומים היא "אמנה", והוא משתייך למועצה אזורית מטה בנימין. שני הגופים האלו, עם ההסתדרות הציונית, מסייעים לפתח את התשתיות למגורים ולתעשייה. כפר אדומים אינו נכלל במסגרת של אזור פיתוח.

כפר אדומים נחשב להתנחלות אך מדינת ישראל כוללת אותה ברשימת גושי ההתנחלויות שיש לספח במסגרת סיפוח גושי התיישבות בהסדר קבע עתידי.

ראו גם
* מעלה אדומים
* בית הספר הממ"ד כפר אדומים

קישורים חיצוניים

 של כפר אדומים
 - באתר המועצה האזורית מטה בנימין





ספורט מוטורי, הוא שם כולל למגוון ענפי הספורט בהם נעשה שימוש ברכב ממונע. הספורט המוטורי כולל מרוצים, ותחרויות מיומנות שליטה ברכב. המרוצים הנפוצים ביותר הם מרוץ מכוניות, מרוץ אופנועים, קארטינג ומרוץ סירות. עובדי המסלול שדואגים לבטיחות ויעילות המרוצים הם המרשלים.

סיכונים
ספורט מוטורי עלול לעתים לסכן את המתחרים בו, עד כדי סכנת חיים. בתחילת המאה ה-20 היו תאונות קטלניות במרוצי מכוניות ואופנועים נפוצות ואירעו מדי שנה. החל משנות ה-60 של המאה ה-20 חלה עלייה במודעות לסכנות במרוצים וסדרות המרוץ הבכירות החלו ליישם תקנות המשפרות את בטיחות המתחרים. עם השנים הפכו אירועים טרגיים לנדירים עקב השיפורים במבנה כלי הרכב, בחליפות המגן ובמבנה מסלולי המרוץ. 

בסדרות המרוץ הבכירות בעידן המודרני ניתן למנות לדוגמה את מרוץ סן מרינו של פורמולה 1 מ-1994 בו התנגש הנהג איירטון סנה הברזילאי בקיר בטון ונהרג. בשנת 2003 נהרג הרוכב היפני דג'ירו קאטו במסלול סוזוקה ביפן כתוצאה מהתנגשות בעמוד גשר מבטון בעת מרוצי אופנועי גרנד פרי. כתוצאה מתאונה זו נפסל מסלול זה לשימוש בעונות הבאות. בשנת 2010 נהרג הרוכב שויה טומיזאווה היפני כשאיבד שליטה באופנועו, נפל על המסלול ונדרס על ידי שני רוכבים עוקבים. באוקטובר 2011 נהרג נהג המרוצים הבריטי דן וולדון בתאונת שרשרת במרוץ אינדי 300 בלאס וגאס. מעל 12 כלי רכב היו מעורבים בתאונה הקטלנית, שבמהלכה עלו באש כמה מכוניות. כשבוע לאחר מכן נהרג רוכב האופנוע האיטלקי, מרקו סימונצ'לי, בתאונה שאירעה במהלך מירוץ מוטו GP במלזיה.

בישראל
נכון למרץ 2009, ספורט מוטורי אינו חוקי בישראל. עם זאת, בישראל מתקיימים מרוצים תוך העלמת עין מצד שלטונות החוק. בתחום מרוצי האופנועים נערכים בעיקר מרוצי שטח בקטגוריות אנדורו, סופרמוטו ומוטוקרוס. במקביל, נערכים מדי פעם מרוצי אספלט לקטנועי ואופנועי 50 סמ"ק. מרוצי ראלי נערכים בדרום ובצפון הארץ על סטנדרטים מקובלים בעולם אך בהסתר מרשויות החוק.

ב –21 ביולי 2009 אושרו בוועדת החינוך, התרבות והספורט בכנסת 4 תקנות מחוק הספורט המוטורי. התקנות אשר עודכנו כחלק מתהליך החקיקה הן בנושאים: רישיון נהיגה תחרותי, רישיון כלי תחרותי, ביטוח ומדריך ומאמן. נכון לספטמבר 2009 אושרו על ידי משרדי הממשלה 11 תקנות אך יש להצביע עליהן בוועדת החינוך. ב–21 ביולי 2009 אושרו בוועדת החינוך בכנסת 4 תקנות מחוק הספורט המוטורי. התקנות אשר עודכנו כחלק מתהליך החקיקה הן בנושאים: רישיון נהיגה תחרותי, רישיון כלי תחרותי, ביטוח ומדריך ומאמן. באוקטובר 2009 הוכרה ההתאחדות השלישית י.ר.ד.א כהתאחדות לענפי הרכב השונים בהם: ראלי ספרינט, ראלי קרוס, אוטו קרוס ספורט עממי ועוד על ההכרה חתומה שרת התרבות והספורט לימור לבנת. ענף הקארטינג נמצא גם הוא בדיון ונראה כי תוכר התאחדות קארטינג בקרוב. ענפי הספורט הימי והספורט האווירי אינם עומדים על הפרק בשלב זה שכן לא הוגשו בקשות לרשות לנהיגה ספורטיבית במשרד הספורט על ידי אף עמותה פעילה שכן חוק הספורט המוטורי קובע שקריטריון בסיסי להכרה בעמותה כהתאחדות הוא פעילות רציפה ותקינה על-פי רשם העמותות של שנתיים לפחות, עוד קובע החוק כי הכרה בהתאחדות תעשה אך ורק אם לא הייתה בקשה דומה ולכן עד כה לא נקבע התאחדות שתעסוק בנושא הראלי כפי במקובל בעולם.

בשנת 2007 הקים שר המדע התרבות והספורט (בשנת 2009 עם בחירת הכנסת ה-18הופרד משרד המדע הופרד ממשרד התרבות והספורט) ראלב מג'אדלה את הרשות לנהיגה ספורטיבית, אשר הייתה אחת ההגדרות באישור החוק. למנהל הרשות מונה יוסי ניסן ומטרת הרשות לפקח ולהוביל את ענף הספורט המוטורי בישראל לכשתקנות החוק יאושרו במלואן ופעילות ספורט מוטורי תתאפשר באופן רציף. עד אז תפקיד הרשות לקדם את ניסוח התקנות ולאשרם על ידי שבעה משרדי ממשלה שונים אשר אמונים על חוק הספורט המוטורי בישראל. במסגרת חקיקת החוק, הוגדר כי הרשות לנהיגה ספורטיבית תכיר בהתאחדויות אשר ירכזו את תחומי הפעילות מול העמותות השונות הקיימות בתחום הספורט המוטורי בישראל. שתי התאחדויות הוכרו בתקופת כהונתו של השר: ראלי רייד – אשר מאגדת תחתיה את כלל מועדוני הג'יפים ורכבי השטח בישראל וכן התאחדות הכידונאים – אשר מאגדת תחתיה את כלל מועדוני האופנועים כביש ושטח כאחד וכן מועדוני הטרקטורונים. עוד קובע חוק הספורט המוטורי כי יש לתקן 13 תקנות בנושאים כגון: רישוי, ביטוח, אגרות, ביטוחים, מאמנים, מסלולים, כשירות רפואית ועוד.

ב-14 בדצמבר 2005 עברה בקריאה שנייה ושלישית הצעת חוק שהגיש חבר הכנסת אהוד רצאבי בנושא הספורט המוטורי. החוק אמור היה להיכנס לתוקפו תשעה חודשים לאחר אישורו, כלומר בחודש אוקטובר 2006. את המועד הזה רשאי היה שר החינוך, התרבות והספורט, באישורה של ועדת החינוך, התרבות והספורט לדחות לתקופה שלא תעלה על ששה חודשים, והוא אכן דחה זאת למרץ 2007. מאז מתעכב ביצוע החוק בפועל בשל העדר התקנות המלאות היוצקות לתוכו תוכן ומגדירות במדויק כיצד יש לבצע את לשון החוק. משמעות החוק היא שהחל מהיכנסו לתוקף ניתן יהיה לקיים בישראל תחרויות ספורט מוטורי באופן חוקי.

הישגים בינלאומיים
2000
דני קוגלביץ', יקי אבימור, נדב לוגסי ורז היימן הופכים לישראלים הראשונים שמשתתפים ב-ISDE.

2007
* ראלי הפרעונים במצרים:
רוכב KTM ערן וולנברג, מסיים במקום ה-11 בדירוג הכללי של קטגורית האופנועים ובמקום השלישי בקטגורית המרתון.רז היימן והלל סגל מסיימים במקום ה-14 בדירוג הכללי של הרכבים ובמקום השני בקטגורית T2 דיזל. רוי פרוידנהיים מסיים במקום ה-60 בדירוג הכללי ובמקום השני בקטגורית הטרקטורנים.
* באחה 1000 בדרום אמריקה:

2008
* בליגת רנו פורמולה בהונגריה:
זכה אלון דאי זוכה בתואר האליפות. שנה לאחר מכן, ב-2009, הוזמן דאי להשתתף בליגת אסיה, אותה סיים במקום. 
* באחה 1000 מקסיקו:
יובל שרון מסיים במקום השלישי בקטגורית ה"איירון מן" על טרקטורון הונדה.
* אולימפיאדת האנדורו הבינלאומית:
לראשונה, משתתפת נבחרת ישראל הרשמית ב-ISDE הנערכת ביוון, עם 6 רוכבים רשמיים ועוד 6 רוכבים מועדון. מבין חברי הנבחרת - נדב לוגסי, הדר עציוני ואוריה כרמלי זכו במדליית כסף, תומר שמש ושחר סולמיני זכו במדליית ארד.

קישורים חיצוניים



סלסטיט (או סטרונציום גופרתי), הוא מינרל שנוסחתו SrSO_4_ הידוע גם בשם "סלסטין".
סלסטיט מופיע בטבע כגביש וכגוש סיבי דחוס ובדרך כלל נמצא בסלעי משקע. מופיע לעתים קרובות בסביבת גבס, הליט וסידן גופרתי (CaSO_4_).

סלסטיט נמצא בכל העולם ונכרה בעיקר בכמויות קטנות, בגלל שדרישתו נמוכה. אחוז המרכיבים משתנה ממקור למקור, במדגסקר לדוגמה נמצאו גבישים כחלחלים.

בעבר בריטניה הייתה היצרנית המובילה בעולם של סלסטיט וסיפקה כ-90% מהצריכה העולמית. מקור הסלסטיט של בריטניה היה מרבץ גדול במחוז גלוסטרשייר. בזמן מלחמת העולם השנייה, השתבשה פעולת האוניות מבריטניה לארצות הברית ונדרשו מקורות סלסטיט חדשים. במקסיקו נמצא מרבץ סלסטיט חדש, שתכולת הבריום שלו הייתה גבוהה לעומת תכולת הבריום בסלסטיט הבריטי. 

מרבצים נוספים של סלסטיט נמצאו בטורקיה, ארצות הברית, ספרד, איראן, אלג'יריה, פקיסטן, ארגנטינה ועוד.


 

שארל השמיני "החביב" (30 ביוני 1470&ndash;7 באפריל 1498), בן לשושלת ולואה, מלך על צרפת מ־1483 עד 1498.

שארל היה בנו היחיד של המלך לואי האחד עשר, ועלה לשלטון אחרי מות אביו ב־30 באוגוסט 1483. היות שהיה בן 13 בלבד, מלכה כעוצרת בשמו אחותו, אן נסיכת בורבון. בדצמבר 1491 נשא שארל לאישה את הדוכסית אן מברטאן שהייתה בת 15, על מנת לקבל את חבל ברטאן כנחלה של מלך צרפת.

לשארל השמיני היו תביעות לכתר ממלכת נפולי (שכללה את העיר נפולי באיטליה ואת האי סיציליה) כירושה מסבתו מארי מאנז'ו, שהייתה בתם של לואי השני, מלך נאפולי ושל יולנדה מאראגון. ב- 1489, האפיפיור אינוקנטיוס השמיני, שהיה מסוכסך עם פרננדו הראשון, מלך נאפולי, הציע לשארל השמיני את כתר ממלכת נפולי. עם מות פרננדו הראשון (25 בינואר 1494) שארל השמיני הכריז על עצמו כמלך נפולי וירושלים. לודוביקו ספורצה, דוכס מילאנו שחשש מאלפונסו השני, מלך נפולי (יורשו של פרננדו הראשון), קרא לשארל השמיני לפלוש עם צבאו לאיטליה ולכבוש את נפולי. (הייתה זו תחילתן של המלחמות באיטליה שבהן היו מעורבים גם מלכי צרפת הבאים, לואי השנים עשר ופרנסואה הראשון).

כדי להבטיח את צרפת מפלישה בהיעדרו, חתם שארל השמיני על הסכמים עם אוסטריה ועם אנגליה. הוא הקדיש כספים רבים כדי להקים צבא גדול, כלי מצור ותותחים. שארל אסף את צבאו בעיר ליון שבצרפת ויצא למסעו באיטליה במרץ 1494. הוא עבר עם חיל הרגלים שלו ועם פרשיו דרך כל איטליה. בנובמבר נכנס לפירנצה ובדצמבר לרומא ללא כל התנגדות. ב-22 בפברואר 1495 הגיע לנפולי, גירש את אלפונסו השני והכתיר את עצמו למלך נפולי. 

אך לואי השני, דוכס אורליאן (לואי השנים עשר, מלך צרפת לעתיד), שהיה נינו של ג'אן גָלֵאָצוֹ הראשון, דוכס מילאנו ונכדה של ולנטינה ויסקונטי (בתו של ג'אן גלאצו) פלש אף הוא עם צבאו לאיטליה במטרה לכבוש את מילאנו. לודוביקו ספורצה התחרט עד מהרה על כך שהזמין את הצרפתים לאיטליה והצטרף לליגה של ונציה שבה לקחו חלק במלחמה נגד הצרפתים פרננדו השני, מלך אראגון, מקסימיליאן הראשון, קיסר האימפריה הרומית הקדושה והאפיפיור אלכסנדר השישי.

ב- 6 ביולי 1495 התחולל קרב פורנובו (באזור העיר פארמה באיטליה). היה זה הקרב החשוב הראשון במסגרת המלחמות האיטלקיות. כוחות הליגה של ונציה גברו על אלה של שארל השמיני, אבל במחיר של כ- 2,000 הרוגים לעומת כ- 1,200. בקרב זה שארל השמיני איבד כמעט את כל השלל שלקח במערכה באיטליה, ועד אוקטובר של אותה שנה הוא שב לפריז. במשך שנתיים שלוש לאחר מכן הוא ניסה לשקם את צבאו, אך נקלע לחובות כבדים בגלל הרפתקתו הצבאית באיטליה.

שארל השמיני מת ב־7 באפריל 1498 כתוצאה מתאונה בטירת אמבואז שבה נולד (על גדותיו של נהר הלואר בצרפת). היות שכל ילדיו מתו בינקותם ולא היה לו בן שיוכל לרשתו, בן דודו ירש את הכתר בשם, לואי השנים עשר.

נישואין:
* 1491 אן מברטאן
ילדים:
* שארל־אורלנד (1492- 1495)
* שארל (1496)
* פרנסואה (1497- 1498)
* אן (1498)



 

 
בישראל קיימות מספר דוגמאות של מינהלות מקומיות, מינהלות רובע או מינהלים קהילתיים. מטרת המינהלת  היא לאפשר לתושבי רובע עירוני או יישוב קהילתי, דרגות שונות של אוטונומיה קהילתית-חברתית במסגרת העירייה. בעבר הוצע הפתרון של הקמת מנהלות רובע כדרך לפתרון בעיית מזרח ירושלים. 

מינהלות מקומיות קיימות (סטטוטוריות ועירוניות)
מינהלות סטטוטוריות
*נוה מונוסון - עיריית יהוד-מונוסון
*מכבים-רעות - עיריית מודיעין-מכבים-רעות
מינהלות עירוניות
*קריית חיים - עיריית חיפה
*יפו - עיריית תל אביב-יפו
*רמות - עיריית ירושלים
*גילה - עיריית ירושלים
*נווה שאנן - עיריית חיפה

דוגמאות למינהלות מקומיות
דוגמאות למינהלות מקומיות ניתן למצוא ב: אשדוד,קריית חיים ובנווה שאנן-רמות רמז בחיפה, ביפו בתל אביב-יפו ובשכונות רמות וגילה בירושלים. חלק מהמינהלות הן מחלקות עירוניות, וחלק מוקמות על סמך חוק העמותות או בשיתוף פעולה עם המתנ"ס השכונתי. סוג נוסף של מינהלת מקומית, המעניק דרגה גבוהה יותר של אוטונומיה מוניציפלית, הוא ועד רובע עירוני, השואב את מעמדו ישירות משר הפנים, כדוגמת ועדי הרובע העירוניים בנוה מונוסון ובמכבים-רעות.

ועד רובע עירוני סטטוטורי
מסגרת פורמלית וייעוד
ועד רובע עירוני מוקם על ידי שר הפנים על פי סעיפים 13-16 לפקודת העיריות, לא על ידי העירייה. סוג זה של מינהלת מקומית נהנה מרמה גבוהה של אוטונומיה קהילתית-חברתית. לפי מדיניותו המוצהרת של משרד הפנים, מוסד ועד הרובע העירוני מיועד, בין השאר, לאפשר ליישובים קהילתיים ותיקים להתאחד מוניציפלית עם ערים שכנות מבלי לפגוע בצביונם הקהילתי-חברתי. דוגמאות לכך הן נוה מונוסון ומכבים-רעות. דוגמה במתכונת קצת שונה היא קרית חיים, בה קיימת מינהלת מקומית על התשתית המשפטית הפורמלית של אגודת מים, ובעבר הוקמה בה מועצה מקומית בתוך עיריית חיפה במתכונת של ועד רובע עירוני. בשלושת המקרים, מדובר ביישובים קהילתיים שתיפקדו בעבר כרשויות מקומיות עצמאיות המעוניינים לשמור על האוטונומיה הקהילתית של היישוב.

פעילות ותחומי טיפול
ועד הרובע העירוני הראשון שהוקם מאז החלו איחודי הרשויות, הוא. הפרוגרמה של מינהלת זו, כפי שאושרה על ידי משרד הפנים, מועצת עיריית יהוד-מונוסון ומינהלת נוה מונוסון, מתייחסת לתחומי הטיפול הבאים:

# תרבות, חוגים, ספורט, שבט הצופים, גיל הרך, חינוך בלתי פורמלי, בריכת השחיה, הספרייה הקהילתית ופעילות קהילתית בתחום נוה מונוסון במתכונת הקיימת בישוב.
# טיפול בגיל השלישי במסגרת הקהילתית ופרויקט "קהילה תומכת".
# ביטחון שוטף וסגירת היישוב בלילות.
# שירותי דת ומסורת, תוך שמירת מעמד רב היישוב במסגרת המינהלת.
# תפעול ופיקוח על התחזוקה של מבני הציבור ביישוב.
# גיבוש עמדות והמלצות בהיבטים היישוביים-קהילתיים של איכות הסביבה, חזות פני היישוב, חינוך פורמלי, תחבורה, וביטחון ושמירת האופי הכפרי-קהילתי של נוה מונוסון והצגתן בפני הגורמים המוסמכים בעיריה ובועדה המקומית לתכנון ובניה. העיריה תפעל בשיתוף פעולה על המינהלת בכל הנוגע לתוכנית בנין עיר בנוה מונוסון ומתוקף סמכויותיה המוניציפליות, היא לא תיזום ולא תתמוך בתכניות בנין עיר בנוה מונוסון או בשינויים בתכניות קיימות, מבלי להתיעץ עם המינהלת. למען הסר ספק, אין באמור כדי לגרוע מסמכויותיה של הוועדה המקומית לתכנון ובניה יהוד מונוסון.
# לצורך הצגת עמדות המינהלת יוזמנו נציגיה כחברים או משקיפים, לפי העניין, לוועדות הרלוונטיות בעירייה ובועדה המקומית ויהיו לנציגיה זכות השתתפות בדיוניהן.
# טיפול בכל נושא קהילתי, חברתי ותרבותי אחר שאיננו בסמכותו של ראש העיר או מועצת העיר.

הפרוגרמה של, כפי שאושרה על ידי משרד הפנים, מועצת עיריית מודיעין-מכבים-רעות ומינהלת רובע מכבים-רעות, מתייחסת לתחומי הטיפול הבאים:

#מנהלת רובע עירוני מכבים-רעות תהיה הגוף המייצג את תושבי מכבים-רעות.
# שימור וחיזוק הקהילה במכבים-רעות. 
# השפעה על השירותים העירוניים הניתנים בתחום מכבים-רעות. 
# מעורבות לשיפור תשתית החינוך ורמת החינוך. 
# מעורבות לשיפור פני הסביבה בכלל והשטחים הפתוחים הציבוריים בפרט. 
# קיום מסגרות למעורבות התושבים בהתנדבות פעילה וקיום מערכת תומכת ליוזמות קהילתיות של התושבים. 
# מעורבות בתחום הביטחון, בתחום הבינוי והפיתוח האזורי ובכל נושא רלוונטי העולה בעירייה והקשור במכבים-רעות. 
# מיצוי כוח הקנייה של מכבים-רעות כגוף. 

ניתן לראות כי בכל הקשור למינהלות הסטטוטוריות של יישובים קהילתיים שאוחדו עם ערים סמוכות, אף שהמסגרת הפורמלית שלהן, ביחס תיקצובן ואופן בחירתן, עוגנו בתקנות, הרי שביחס להיקף פעולתן טרם נקבעו אמות-מידה אחידות, וייתכנו הבדלים במידת האוטונומיה של כל יישוב ויישוב במסגרת עיריית-הגג בהתאם לאופיו וההיסטוריה שלו.

קישורים חיצוניים
*, דו"ח מרכז המחקר והמידע של הכנסת 22.11.2007 

הערות שוליים


 
 
 

נוה מונוסון (הידוע גם כמונוסון, נוה אפרים ונוה אפרים מונוסון) היא שכונה בבקעת אונו, המנוהלת מוניציפלית על ידי ועד רובע עירוני תחת עיריית יהוד-מונוסון. שטח השכונה, הנקרא על שם פרד מונוסון, הוא 650 דונם. 

מעמד מוניציפלי  
נוה מונוסון, נוסד בשנת 1953, כאגודה שיתופית במסגרת מועצה אזורית. לימים היו שראו בו את היישוב הקהילתי הראשון, שנים רבות לפני שהמושג הומצא, שכן הוא נועד להתיישבות לא חקלאית באזור כפרי. בשנת 1964, לבקשתו של המייסד והיזם של היישוב, פרד מונוסון מראש הממשלה דוד בן-גוריון, הוענק ליישוב מעמד של מועצה מקומית. בשנת 2003, במסגרת תוכנית איחוד הרשויות, הוחלפה המועצה המקומית במינהלת מקומית, אשר קיבלה משר הפנים בשנת 2005 מעמד סטטוטורי של ועד רובע עירוני לפי פקודת העיריות, על פי תקנות העיריות (רובע עירוני - נוה מונוסון), התשס"ו-2006. המינהלת המקומית אחראית לכל היבטי הפעילות החברתית-קהילתית בישוב (ראו להלן) ומייצגת את תושבי היישוב מול עיריית-הגג המשותפת לנוה מונוסון ולעיר הסמוכה יהוד, עיריית יהוד-מונוסון, והוועדה המקומית לתכנון ובניה יהוד-מונוסון.    

היישוב מקבל שירותים מוניציפליים בסיסיים וסטטוטוריים (טיפול אדמיניסטרטיבי של החינוך הפורמלי, רווחה, תחזוקת היישוב, מינהל הנדסה וגזברות) מעיריית יהוד-מונוסון. בכל שאר ההיבטים, היישוב נהנה מאוטונומיה יישובית בדומה למערכת היחסים בין ועד מקומי לבין מועצה אזורית. דגם מוניציפלי דו-רובדי זה נבנה במסגרת מדיניות משרד הפנים, לאחד רשויות. אימוץ מדיניות זו של שלטון מקומי דו-רובדי, בדומה למועצות האזוריות דהיום המכילות מספר ועדים מקומיים, קיבל ביטוי מוחשי בהצעת-חוק העיריות, התשס"ו-2005 במסגרתה הוצע להקים "עיריות אזוריות" המכילות ועדים מקומיים או ועדי רובע עירוני, תוך שמירת אופיו העצמאי של כל יישוב ויישוב. בשנת 2006 העניק משרד הפנים מעמד סטטוטורי דומה ליישוב הקהילתי מכבים-רעות במסגרת איחודו המוניציפלי עם העיר מודיעין.

אודות היישוב  
אבן הפינה של היישוב הונחה בדצמבר 1953 ביזמתו של פרד מונוסון, נדבן ציוני מבוסטון, ארצות הברית, שחפץ להקים ישוב לעובדי שדה התעופה בלוד, שיהיה להם קרוב למקום העבודה. המשפחות הראשונות נכנסו לבתיהם בתחילת 1955. במשך השנים גדל היישוב בהתמדה עד שהגיעה אוכלוסייתה לכ-3,000 תושבים וזכה לדימוי יוקרתי. במהלך שנות ה-70' חלה הרחבה של מאות משפחות בבתים צמודי קרקע ובתים משותפים (רחוב תמר), בין השאר משפחות של טייסים בחברת אל על. במהלך שנות ה-80' וה-90' עברו להתגורר בישוב משפחות רבות של בעלי עסקים עצמאיים. בשנים האחרונות ניכרת מגמה של בניית בתים פרטיים גדולים עבור משפחות אמידות חדשות במקום "בתי הסוכנות" הקטנים שאפיינו את ראשית היישוב.    
   
לפי נתוני הלמ"ס (הלשכה המרכזית לסטטיסטיקה), נכון לספטמבר 2003 היו בנוה מונוסון 2,600 תושבים. לפי נתוני הלמ"ס, היישוב מדורג בדרוג חברתי-כלכלי גבוה (9 מתוך 10).   

היישוב מתאפיין ברמת התנדבות גבוהה וייחוד קהילתי-חברתי. בנוה מונוסון יש בית ספר יסודי קהילתי דמוקרטי על-אזורי עם חטיבה צעירה, מערך גני ילדים, שבט צופים (שבט "מכבים" נוה מונוסון אשר נוסד בשנת 1964), בריכת שחיה, מועדון נופש הכולל מגרשי טניס, חדר כושר וסאונה, פרויקט קהילה תומכת לקשישים. ספריה קהילתית, אולם ספורט גדול לאירועים עם מאות משתתפים, אולם מחול ובית תרבות רחב-ידיים אשר תוכננו על ידי האדריכל אלי שפיר והושלם בשנת 1994. 

כל הפעילות הנ"ל מנוהלת על ידי המינהלת המקומית, במישרין ובאמצעות עמותות קהילתיות ייעודיות.   
    
אירוע מיוחד במינו בישוב הינו ערב שירי לוחמים, המתקיים בין יום השואה ליום הזיכרון. ערב זה הנו מסורת שהחלה בנוה מונוסון בשנת 1984, היא נחלה הצלחה גדולה והתפשטה לישובים רבים אחרים ברחבי המדינה.

את היישוב חוצה נחל אונו שהנו נחל אכזב.

ייצוג פוליטי  
במסגרת הבחירות המוניציפליות, בוחרים תושבי היישוב את ראש המינהלת המקומית וחברי המינהלת, וכן משתתפים, ביחד עם תושבי יהוד, בבחירות לראש העיר ולמועצת העיר יהוד-מונוסון. בבחירות המוניציפליות שהתקיימו בשנת 2008, למעלה מ-90% מהבוחרים ביישוב הצביעו לרשימת קולנו נוה, שמצעה דוגל בהמשך האוטונומיה הקהילתית-חברתית של נוה מונוסון ובשימור האופי הכפרי של היישוב בתוך הסביבה העירונית של בקעת אונו. לרשימת קולנו נוה שני נציגים במועצת עיריית יהוד-מונוסון ו-9 נציגים מתוך 9 במינהלת המקומית. מועצת עיריית יהוד-מונוסון מינתה יועץ ראש העיריה למינהל הקהילתי בנוה מונוסון (ללא שכר), המייצג את המינהלת מול העיריה, ואת העיריה מול משרד הפנים ומרכז השלטון המקומי, בכל הנוגע למעמדו המשפטי של היישוב. בחודש נובמבר 2008 קיים משרד הפנים, לראשונה בתולדות המדינה, בחירות לועדי הרובע העירוני של נוה מונוסון ושל מכבים-רעות, כחלק מהבחירות המוניציפליות בישובים אלה, אשר תושביהם יצביעו בשלושה פתקי בחירות (בנוה מונוסון רשימת קולנו נוה הוכרזה כזוכה בכל המושבים במינהלת על פי הוראות חוק הבחירות, בשל אי-התמודדות רשימות נוספות).

קישורים חיצוניים
 
*
*, דו"ח מרכז המחקר והמידע של הכנסת 22.11.2007 

   
   
   

   
   

 
 


 

בית הכרם היא שכונה ותיקה במערב העיר ירושלים,  בצפון גובלת  בשכונת קריית משה, במערב בשכונת יפה נוף ויער ירושלים ובשדרות הרצל, בדרום ברמת בית הכרם ובמזרח בדרך בגין וגבעת רם. השכונה על שם בית הכרם המקראית, אשר ייתכן כי שכנה באזור עין כרם של ימינו. ישוב מקראי זה מוזכר בספר נחמיה (ג‘, י"ד): "ואת שער האשפות החזיק מלכיה בן רכב שר הפלך בית הכרם, הוא יבננו ויעמיד דלתותיו ומנעוליו ובריחיו". 

היסטוריה
בשנת 1920 התאגדו מייסדי השכונה, אנשי העלייה השנייה שעלו ממזרח אירופה וממרכזה וילידי הארץ, ב"אגודת בוני בית". את שם השכונה הציע קדיש סילמן‏‏. כעבור שנה רכשו המייסדים, בסיוע הכשרת היישוב, 280 דונם ממערב לירושלים מידי הכנסייה היוונית האורתודוקסית. 148 חברי העמותה ביקשו להקים במקום שכונת גנים. בניית השכונה החלה ב-1922,בתכנונו של האדריכל ריכרד קאופמן. תוכנית השכונה, שהותאמה לכיפה עליה הוקמה, כללה שדרת גנים ראשית שחצתה את השכונה מצפון לדרום, ממנה הסתעפו רחובות השכונה.

עקרונות "אגודת בוני בית" דגלו בקניית האדמות מכספם הפרטי של חברי העמותה ולא בסיוע מימון ציבורי, בעבודה עברית וברכישת מגרשים גדולים (בין דונם וחצי לשני דונם), מה שהיה לא מקובל בירושלים של אותם ימים. חלק מהמשפחות הקימו משקי עזר בחצרותיהן הגדולות. קיימת טענה כאילו  בשל אופיה החילוני של השכונה, נקבע בתקנון הראשוני שלה כי לא יוקם בה בית כנסת. לטענה זו מעולם לא נמצאו סימוכין בכתובים, וככל הנראה הייתה זו כוונה של חלק מן המייסדים, ואשר לא יצאה אל הפועל. כיום קיימים בשכונה מספר בתי כנסת, כאשר בית הכנסת המרכזי של השכונה נמצא במרכזה, ברחוב בית הכרם.

מבין 148 חברי האגודה, רק 105 בנו בשכונה את בתיהם בתקופת המנדט הבריטי. עד שנת 1924 כבר הוקמו 29 בתים בשכונה, ובשנת 1927 כבר קפץ המספר ל-67 בתים. חלק מהבתים נבנו על ידי המשרד לעבודות ציבוריות, שברבות הימים הפך לחברת סולל בונה. כך הייתה שכונת בית הכרם לפרויקט הראשון של החברה.

אף ביאליק התעתד לבנות בשכונה בית אך הסתפק בנטיעת חורשה על מגרשו. מקצת עצי "חורשת ביאליק" עודם נמצאים בפינת הרחובות ביאליק והמייסדים. ליד חורשת ביאליק שכנו בתיהם של המורים המייסדים חיים שלי ויהודה דביר (דבוסיס). במרכז השכונה נבנה "בית המדרש למורים העברי", הוא הסמינר למורים מייסודו של דוד ילין, שמשמש עד ימינו אנו כמכללה לחינוך ע"ש דוד ילין. 

עם הקמתה נקראה בית הכרם "שכונת המופ"סים", כיוון שמייסדיה ותושביה הראשונים היו ברובם מורים, פקידים וסופרים בני המעמד הבינוני. 

בשעה שנבנתה הייתה בית הכרם מבודדת מלב העיר (בדומה לתלפיות ומקור חיים), ובקרבתה שכנו כפרים ערביים כדוגמת דיר יאסין ועין כרם. הצורך לקישור השכונה לירושלים היווה את תחילתה של התחבורה הציבורית באזור, ואת תחילתו של קואופרטיב "המקשר", שעתידה הייתה לקום ממנו חברת "אגד".

בשל מיקומה בקרבת כפרים ערביים ובידודה מירושלים, סבלה השכונה בשנותיה הראשונות מבעיות ביטחוניות. ראשיתן עוד בתביעתו של הוואקף המוסלמי לבעלות על אדמות השכונה עם רכישתן על ידי "אגודת בוני בית", מה שהתבטא בהפגנות שהפריעו להקמת השכונה. בנוסף, היו גנבות בשכונה והתנפלויות מזדמנות על אנשים בודדים. בתקופת המאורעות הותקפה השכונה בידי הכפרים השכנים. בשל כך הוקמה על גג הסמינר למורים עמדת שמירה, ממנה הבריחו ביריות את הערבים שהגיעו מכיוון דיר יאסין. במאורעות תרצ"ו-תרצ"ט הוקמו עמדות הגנה בכמה מבתיה הקיצונים של השכונה.

עם קום המדינה, הסתפחה השכונה מוניציפלית לעיריית ירושלים, ובית הכרם הפכה להיות שכונה במבואותיה המערביים של העיר. בינתיים השתנה מבנה השכונה ובמרכזה עומדת "כיכר דניה".

בית הכרם כיום

עד היום (2010) שומרת בית הכרם על מעמדה כאחת השכונות המבוקשות והיוקרתיות ביותר בירושלים.  על אף ההתפתחות האורבנית של ירושלים ומיקומה המרכזי, היא נותרה שכונה שקטה, בעלת בניינים נמוכים. בשל הביקוש הרב למגורים בשכונה, הוקמו סביבה שכונות לוויין יוקרתיות כיפה נוף ורמת בית הכרם, המהוות יחדיו את שכונת בית הכרם רבתי. בשכונות אלה מתגוררים כ-15,000 איש, רובם חילונים. אוכלוסיית השכונה נחשבת לאוכלוסייה איכותית ביותר, המונה אנשים משכילים רבים ברמה סוציו-אקונומית גבוהה. בין תושביה נמנו ראשי ממשלה דוגמת מנחם בגין, בנימין נתניהו  ואהוד אולמרט. כמו כן, ראש העירייה הנוכחי (2009), ניר ברקת תושב השכונה.

לשכונה גבולות ברורים ביותר. מכיוון צפון מערב: יער ירושלים, מכיוון מערב: הר הרצל, מכיוון דרום מערב:בית החולים שערי צדק, ומכיוון דרום: גבעת מרדכי. ממזרח לבית הכרם נמצאים גבעת רם וכביש בגין צפון, ומכיוון צפון לבית הכרם נמצאים קריית משה וגשר המיתרים.

בגבול בין בית הכרם לרמת בית הכרם נמצאת שכונת קטנה בשם גבעת בית הכרם, ובין שכונת בית הכרם לשכונת יפה נוף נמצא כביש שדרות הרצל.

החינוך בשכונה נחשב לאיכותי והיוקרתי ביותר בעיר. בשכונה 25 גני ילדים ופעוטונים, ארבעה בתי ספר יסודיים ושלושה בתי ספר תיכוניים וחטיבות ביניים מובילים (ביניהם התיכון שליד האוניברסיטה וזיו). למרות אופייה החילוני של השכונה נמצאים גם בתי כנסת רבים. בשכונה אף נמצאת המכללה לחינוך ע"ש דוד ילין, וקמפוס האוניברסיטה העברית בגבעת רם צמוד לשכונה. בבית הכרם פועל גם שבט הצופים שבט בית הכרם מאז 1956 ונחשב לשבט המוביל בתנועת הצופים.

בית הוועד הישן

שלוש שנים לאחר תחילת הקמתה של השכונה, בשנת 1925, הונחה אבן הפינה למבנה ציבורי ברחוב החלוץ, שהיה אמור לשמש כגן-ילדים ובית-ספר. עד מהרה הפך הבניין למרכז חיי החברה בשכונה, ובו שכנו משרדי ועד השכונה והתקיימו בו חוגים, הרצאות, טקסים, ועוד. בנוסף, שימש המבנה לחלוקת דואר, אירוח מבקרים בשכונה, ואף לחלוקת מזון ודלק בזמן המצור על ירושלים במלחמת העצמאות.
עם קום המדינה, כאשר סופחה בית הכרם לירושלים, הפסיק ועד השכונה את פעולתו. בתחילת שנות ה-50 נמסר הטיפול במבנה לעירייה, שהפעילה בו גן ילדים וצרכניה. 
בשנת 1988 החליטה העירייה להרוס את המבנה הישן. תושבי השכונה, שהתנגדו להרס מבנה היסטורי זה, שהיה גאוות השכונה, הקימו את "עמותת בית הוועד הישן", שקראה להקים במבנה מוזיאון לתולדות השכונה במקום להורסו. מאבקם של התושבים הצליח,והמבנה שופץ ונחנך ב-1990. כיום מפעיל המתנ"ס השכונתי את בית הוועד והוא משמש כמרכז תרבות, מועדון לוותיקי השכונה, מוזיאון לתולדות שכונת בית הכרם ומרכז לאירועים של התושבים.

קישורים חיצוניים

 באתר "02net"

, באתר "טל-כרם"

* תמונות של בית הכרם בפורטל 
*

*

הערות שוליים

גלריית תמונות



ז'ילאבה (ברומנית: Jilava) כפר במחוז אילפוב ברומניה סמוך לבירת המדינה, בוקרשט.

הכפר התפרסם בזכות בית הכלא הנמצא בו, אשר הוסב לכך ממבצר שנבנה במקום זה על ידי מלך רומניה קרול הראשון, ויעודו הגנה על בוקורשטי.


טקטיקה ואסטרטגיה בימי הביניים נעו מאי סדר מסוים ומיליציות עממיות בתחילתם ליצירת צבאות מאורגנים ומיומנים בסופם. הגורמים שתרמו להתגבשות הטקטיקה והאסטרטגיה היו:
* שיפור ניכר בזמינות המשאבים, איכות בעלי המלאכה וכתוצאה מכך שיפור באיכות ומגוון כלי הנשק.
* התגבשות הממלכות הגדולות והכפפת המשטר הפיאודלי לגוף מרכזי סמכותי (המלך או הכנסייה).
* ניסיון ולמידה מעמי המזרח בעקבות מסעי הצלב.
* ניסיון שנצבר במהלך מאות שנות לחימה.

חיל רגלים
לחיל רגלים היה בדרך כלל תפקיד מסייע בלבד ורובם היו בעלי חימוש קל אם כי מדינות מסוימות שמרו על חיל הרגלים הכבד.

צורות לחימה
* קרב רגלים בסגנון חופשי (גושי חי"ר מסתערים אחד על השני)
* קרב פרשים כבדים (גושי פרשים כבדים מסתערים אחד על השני)
* שימוש בקשתים (קשת ארוכה, קשת אופקית)
* אמצעי לחימה של חי"ר כנגד פרשים משוריינים (חזרה לשיטת הפלנקס בשטחים הרריים, המצאת שלל נשקי מוט)
* לוחמת מצור

לוחמת מצור

בימי הביניים כל עיר, טירה ואפילו חלק מהכפרים היו מבוצרים. חלקם התהדרו בחומות מרהיבות, שנמתחו לאורכם של קילומטרים רבים. בטירות ובערים הגדולות ניצבו על החומות עשרות מגדלים וצריחים. עיר מבוצרת כהלכה הייתה בדרך כלל בעלת שתי חומות ובטירות ובמבצרים נוסף עליהן גם המגדל הראשי, בו התגורר התקיף המקומי. בנוסף לכך, הצבאות היו קטנים יחסית ולא עלו בהרבה על 20-30 אלף לוחמים, רק מקצתם אבירים רכובים וכל היתר שכירי חרב ובני לוויתם של האבירים והאצילים הבכירים. כתוצאה מדלילות צבאות השדה והביצורים הרבים, התנהלה המלחמה ממצור אחד למשנהו, עם מספר קרבות בין לבין.

כיבושה של עיר מבוצרת כהלכה לקח זמן רב ויכול היה להמשך שנים. היו שתי טקטיקות עיקריות לכיבושן של ערים בצורות - מצור והסתערות. השיטה הראשונה הייתה בטוחה יותר ונחלה הצלחות רבות יותר והייתה כרוכה במספר אבדות קטן יחסית למטיל המצור. הטקטיקה השנייה הייתה כרוכה בסכנה רבה ובדרך כלל נחלה כישלון, למעט מקרים בהם היה לתוקף סיוע מתוך החומות או במקרה של התקפת פתע. המצור יכול היה להמשך שנים, כי לרב הערים הייתה אספקה גדולה מאוד של מזון ומים. בדרך כלל שילבו בין שתי השיטות, כאשר הצר היה מתקיף את העיר לפרקים על מנת לנסות את מגיניה. הארטילריה הייתה בשימוש החל משנת 1475, אך היא הייתה מאוד לא מפותחת ומשקלה במלאכת המצור היה נמוך. בהמשך לקראת פלישתו של הנרי החמישי בתחילת המאה ה־15 השתפרה מאוד איכותם של התותחים שעמדו לרשות שני הצדדים. תותחים גדולים היו יכולים לירות פגזי אבן במשקל של עשרות ואף מאות קילוגרמים. חומות העיר שתוכננו מאות שנים לפני הופעתם של התותחים לא עמדו, ברב המקרים, בפני הפגזה מסיבית שכזאת.

טקטיקת שדה
בטקטיקת השדה השתמשו שני הצבאות בשני חילות עיקריים - חיל הרגלים וחיל הפרשים. נוסף עליהם היו מאות חבורות של פורקי עול למיניהם, פושעים ועריקים שהטילו את חיתתם על האוכלוסייה השלווה. פגעי חבורות הפושעים האלה היו קשים לאין ערוך מפגעי הצבא הסדיר. גם האבדות הכבדות ביותר לנפש נגרמו מידי פורעי חוק אלה ולא מידי הצבאות הסדירים, כי כאמור קרבות מסודרים היו מעטים יחסית. 

בקרבות עצמם נהגו האנגלים בדרך כלל להסתמך על קשתותיהם הארוכות ולא על הסתערות על מערך האויב. בניגוד לדעה הרווחת הקשת הארוכה לא הייתה קטלנית במידה שהסופרים האנגליים, שאליהם נחשף רב הציבור הישראלי, מתארים. 

הניצחונות האנגלים הושגו בדרך כלל בזכותם של האבירים שירדו מסוסיהם ותגברו את המערך הרגלי. רב ההרוגים שנגרמו לצבאות צרפתיים באו מידם ולא מידי הקשתים. תפקיד הקשתים היה לפגוע בסוסים, להאט את ההתקדמות, לסבך את השורות ולפרק את המבנה. ברגע שהמבנה המסודר נהרס והחיילים התערבבו האחד בשני ללא יכולת לצאת מסבך האדם והבהמה, נכנסו לפעולה האבירים האנגליים המסודרים. בעזרת שמירה על מבנה מסודר יכול צבא מאורגן לעשות שמות בגוש אדם חסר ארגון, למרות יתרונו המספרי, שיכול להיות עצום. כך ניצחו תמיד כל הצבאות בכל התקופות - בהתחלה משבשים את המבנה בין אם על ידי מארב, הרעשה ארטילרית, איגוף או כל אמצעי אחר ומיד אחרי השיבוש הזה באה התקפת הנגד, שמטרתה לנצל את המהומה ולהכריע את היריב.

כלי הנשק
שריון

עד לגילוי אבק השריפה והמצאת הנשק החם, היה השריון, הקסדה והמגן שעטו האבירים גורם מרכזי בתכנון מהלכי הקרב ופיתוח כלי הנשק. כלי נשק רבים פותחו באופן ייעודי על מנת להיות חודרי שריון ובפרט חודרי שריון לוחות כבד.

קשתות ארוכות
בקרבות עצמם נהגו האנגלים בדרך כלל להסתמך על קשתותיהם הארוכות ולא על הסתערות על מערך האויב. בניגוד לדעה הרווחת הקשת הארוכה לא הייתה קטלנית במידה שהסופרים האנגליים, שאליהם נחשף רב הציבור הישראלי, מתארים. 

הסיבה נעוצה בעובדה שחוד החץ צריך להיות צר וארוך. במידה והחץ חדר את השריון ולא פגע באיבר חיוני, שום פעילות לא נפגעה. פגיעה ביד או ברגל לא גרמה לשיתוק האביר, וייתכן שבשל להט הקרב לא יחוש כאב. חץ בעל חוד קטן כל כך לא גורם לנזק רב, אלא אם כן פגע וחדר באחד מהמקומות הבאים - מפרק, ראש, פנים, איברי מין, עורק ראשי או איברים פנימיים. פגיעה במפרק הייתה אפשרית, אך קשה בגלל גודלו הקטן, תוצאת פגיעה כזאת הייתה שיתוק האביר למשך כל הקרב. פגיעה בראש לא הייתה משמעותית כי לאבירים היו 2-3 קסדות על הראש - כובע מטבעות פלדה, עליו כובע פלדה ועל זה מה שנקרא "GREAT HELM". פגיעה בפנים או באיברי מין הייתה אפשרית, אך לא סבירה בגלל גודלם הקטן. פגיעה בעורקים ראשיים כמעט בלתי אפשרית כי כולם עוברים בחלקים הפנימיים של הגפיים. פגיעה באיבר פנימי הייתה קשה בגלל גודלם הקטן יחסית וההגנה המרובה שיש לאזור - המגן כיסה בדרך כלל את אזור החזה והבטן. בנוסף, גם אם החץ חדר, מהירותו ירדה מאוד בגלל השריון ועשרות שכבות הבד שמגנות על הגוף מחבטות. כתוצאה מכך הפצע לא יהיה מסוכן ברב המקרים. הדימום יהיה לא רציני, לפחות בהתחלה. יכול להיות שהאביר ימות אחר כך בגלל זיהום, אבל בינתיים הוא יכול לעשות שמות במערך הקשתים.

נשקי מוט

כדי להתגבר על פרשים משוריינים, החלו השווייצרים - שההתבצרו בתנאי שטח הרריים - לחזור לשיטת הפלנקס היוונית. לשם כך הם פיתחו נשקי מוט רבים ומגוונים. נשקי המוט נעו בין רמחים ל"פותחני קופסאות" בעל להבים משונים עם זיזים, ווים וחודים מכל כיוון (כגון ההאלברד).  נשק כמו גרזן דו-ידני ופטיש קרב נהיו פופולריים ביותר בקרב חיילים רגליים, בגלל גיוונם הרב ויכולתם לפגוע אף באבירים שעטו שריון כבד. 

ראו גם

* אביר
* טירה (מבצר)




 גרמניה




הייקה דרקסלר (נולדה ב-16 בדצמבר 1964) היא אתלטית לשעבר ממזרח גרמניה וגרמניה. אלופה אולימפית, אלופת עולם ושיאנית עולם בקפיצה למרחק. התמחתה גם בריצות קצרות ונחשבת לאחת מהקופצות למרחק הטובות בכל הזמנים.

ביוגרפיה
דרקסלר נולדה בעיר גרה שבגרמניה המזרחית בשם הייקה גבריאלה דאוטה. נישאה לאנדראס דרקסלר ולזוג נולד ב-1989 בן. כיום חיה בקרלסרוהה יחד עם בן זוגה האתלט הצרפתי אלאן בלונדל. 

מדליות אולימפיות
*באולימפיאדת סיאול (1988) זכתה במדליית כסף בקפיצה למרחק ובשתי מדליות ארד בריצות ל-100 ול-200 מטר.
*באולימפיאדת ברצלונה (1992) זכתה במדליית זהב בקפיצה למרחק.
*באולימפיאדת סידני (2000) זכתה במדליית זהב בקפיצה למרחק.

מדליות באליפות העולם באתלטיקה
*בעת היותה בת 18, זכתה במדליית הזהב בקפיצה למרחק באליפות העולם באתלטיקה הראשונה שנערכה בהלסינקי ב-1983.
*מדליית כסף ב-1987 בריצת 100 מטר ומדליית ארד בקפיצה למרחק.
*מדליית כסף ב-1991 בקפיצה למרחק ומדליית ארד במירוץ השליחות 100x4.
*באליפות העולם באתלטיקה שנערכה בשטוטגרט ב-1993 זכתה במדליית הזהב בקפיצה למרחק.

שיאה האישי בקפיצה למרחק עומד על 7.48 מטר (1992) (כמו כן, קבעה ב-1998 הישג שיא של 7.63 מטר אשר נפסל עקב רוח גב של 2.1 מטר לשנייה). היא מחזיקה בשיא העולמי בקפיצה למרחק באולם בתוצאה 7.37 מטר.
התחרתה גם בקרב שבע והישג השיא שלה הוא 6,741 נקודות.

על הקריירה המפוארת של דרקסלר מעיבה העובדה כי עד 1990, עת התמוטט המשטר הקומוניסטי במזרח גרמניה, היא הייתה חלק מתוכנית האתלטיקה המזרח גרמנית, שהיום ידוע כי נעשה בה שימוש קבוע בחומרים אסורים ואשר הביאה לקביעת השגי שיא על ידי האתלטיות המזרח גרמניות שחלקם לא נשברו עד היום. מצד שני, יש לציין, כי חלק גדול מהשגי השיא של דרקסלר הושגו בשנות ה-90 ויש להניח כי הושגו בצורה כשרה.

קישורים חיצוניים




הצבא האדום היפני (ביפנית 日本赤軍, "ניהון סקיגון") הוא ארגון טרור בינלאומי שנוסד בפברואר 1971 בידי פוסאקו שיגנובו לאחר שהתפלג מן הליגה הקומוניסטית היפנית - סיעת הצבא האדום. בשיאו, מנה הארגון כארבעים חברים ונחשב לאחד מארגוני הגרילה המסוכנים ביותר. לצבא האדום היפני היו קשרים עם החזית העממית לשחרור פלסטין. בראשית שנות ה-80 חדל לפעול ביפן והיה תלוי כמעט לגמרי בחזית העממית לצורכי מימון, אימונים ואספקת נשק. 

מטרותיו המוצהרות של הארגון היו להביא להפיכה נגד ממשלת יפן ונגד המלוכה בה, ולהתחיל במהפכה עולמית. למחתרת זיקה למשטר בצפון קוריאה ורבים משרידיה מתגוררים במדינה זו.

הארגון נודע גם בשמותיו הבריגדה האנטי-אימפריאליסטית הבינלאומית, בריגדת המלחמה הקדושה, החזית הדמוקרטית האנטי-מלחמתית, ובראשי התיבות באנגלית JRA.

פעילים בולטים
* פוסאקו שיגנובו, מייסדת הארגון וממנהיגיו. נעצרה בנובמבר 2000 באוסקה, יפן, לאחר ששנים רבות סברו שהיא נמצאת בלבנון. הואשמה בארגון מתקפות טרור, וחטיפות של בני אדם ומטוסים. כונתה בעבר "הטרוריסטית האישה המסוכנת ביותר בעולם", והייתה בין מתכנני הטבח בנמל התעופה לוד בשנת 1972. בשנת 2000 נעצרה שיגנובו ביפן  וב- 23 בפברואר 2006 גזר עליה בית המשפט עשרים שנות מאסר.
* קוזו אוקמוטו היה בין מבצעי מתקפת הטרור בנמל התעופה בלוד. שוחרר מן הכלא הישראלי במאי 1985 במסגרת עסקת ג'יבריל. לאחר מכן נכלא בלבנון בעוון זיוף ויזות ודרכונים. ב-1999 נתנו לו השלטונות הלבנונים מקלט מדיני בגלל מלחמתו בישראל.

פעולות בולטות
במהלך שנות ה-70 ושנות ה-80 ביצעו חברי הארגון מספר פעולות טרור בינלאומיות.
* 31 במרץ 1970: חטיפת טיסת פנים של חברת התעופה היפנית בנמל התעופה של טוקיו. חברי הארגון נשאו חרבות סמוראי ופצצה. המטוס נחטף תחילה לדרום קוריאה, שם שוחררו הנוסעים. אחר כך המשיך לצפון קוריאה, שם שוחררו אנשי הצוות והחוטפים עזבו את המטוס. החוטפים נותרו בצפון קוריאה.
* 30 במאי 1972: הטבח בנמל התעופה לוד: התקפת מקלעים ורימוני יד בנמל התעופה לוד ליד תל אביב, כיום נמל התעופה בן-גוריון. 24 איש נהרגו, כשמונים נפצעו. אחד מהתוקפים התאבד בפיצוץ רימון יד, והשני נהרג ככל הנראה מירי של חברו. יש המשערים כי התקפה זו שימשה השראה לפיגועי התאבדות פלסטיניים. 
* יולי 1973: חברי הצבא האדום היפני הובילו קבוצת אנשי החזית העממית בחטיפת מטוס של חברת התעופה היפנית מעל הולנד. הצוות והנוסעים שוחררו בלוב, והמטוס פוצץ. 
* 31 בינואר 1974: חברי הצבא האדום היפני תקפו מאגר נפט בסינגפור ולקחו חמישה בני ערובה על ספינה. 
* 13 בספטמבר 1974: השתלטות על שגרירות צרפת בהאג שבהולנד. השגריר ועשרה בני אדם אחרים נלקחו כבני ערובה, ושוטרת הולנדית נורתה. לאחר משא ומתן ממושך שוחררו בני הערובה תמורת שחרור אחד מאנשי הצבא האדום, 300,000 דולר ושימוש במטוס, אשר הטיס את החוטפים תחילה לעדן ואחר כך לסוריה, אשר הכריחה אותם לוותר על הכופר שדרשו, מפני שלא עלה בקנה אחד עם דעותיה על פעילות מהפכנית. 
* אוגוסט 1975: אנשי הצבא האדום תפסו כחמישים בני ערובה בבניין משרדים בקואלה לומפור, מלזיה, ביניהם דיפלומטים אמריקאים ושבדים. בתמורה לשחרור בני הערובה שוחררו חמישה מאנשי הצבא האדום והוטסו ללוב. 
* 28 בספטמבר 1977: אנשי הארגון חטפו מטוס של חברת התעופה היפנית והנחיתו אותו בדאקה, בנגלדש. בני הערובה שוחררו לאחר שממשלת יפן שיחררה שישה מחברי הארגון ושילמה כופר.
* 4 בדצמבר 1977: חבר הארגון חטף מטוס של חברת התעופה המלזית, ולאחר שירה בטייסים ובעצמו המטוס התרסק וכל 100 הנוסעים נהרגו, ביניהם השגריר הקובני ביפן.
* 1986-7: ירי מרגמות על שגרירויות יפן, קנדה וארצות הברית בג'קרטה וברומא.
* אפריל 1988: פיצוץ מועדון נופש של צבא ארצות הברית בנאפולי, איטליה. חמישה נהרגו.

קישורים חיצוניים
* 



אבי סטרול (נולד ב-18 בספטמבר 1980) הוא שחקן כדורגל ישראלי, המשחק בעמדת הבלם בקבוצת מכבי תל אביב.

סטרול גדל במחלקת הנוער של מכבי תל אביב, ומעונת 1998 החל להשתלב בהרכב הבוגר של הקבוצה. במהלך עונת 2005/06 פתח סטרול בדרך כלל בהרכב מכבי תל אביב ואף היה קפטן הקבוצה במשחקים רבים. בשנת 2006 הצטרף סטרול למכבי נתניה, שם שיחק בהגנה. במשך השנתיים שבהם שיחק בנתניה סיימה קבוצתו פעמיים במקום השני והגיעה למוקדמות גביע אופ"א.

לאבי סטרול 15 הופעות בנבחרת ישראל. במשחק הבכורה שלו בנבחרת נכנס סטרול כמחליף בניצחון על לוקסמבורג בתוצאה 5:0.

ב-11 ביוני 2008 חתם סטרול בבקבוצה הבלגית לוקרן והצטרף לעומר גולן. את שערו הראשון בקבוצה כבש מאמצע המגרש במחזור השני לעונה.

ב-26 ביוני 2010 חתם סטרול על חוזה לשנתיים בקבוצת נעוריו מכבי תל אביב.

קריירה כשחקן
* מכבי תל אביב (1998-2005)
** אליפות (2002-2003)
** 3 גביעי המדינה (2000-2001, 2001-2002, 2004-2005)
** גביע הטוטו (1998-1999)
** חצי גמר גביע המדינה (2002-2003).
** השתתפות בליגת האלופות - שלב הבתים (2004-2005)

קישורים חיצוניים
* 




בֶּ‏‏‏סָ‏רָ‏בּ‏יָ‏ה (ברומנית: Basarabia; באוקראינית: Бесарабія) היא חבל ארץ היסטורי במזרח אירופה, שהיה שייך לרומניה ומוקדם יותר לנסיכות מולדובה, הכלול כיום ברובו ברפובליקת מולדובה ומיעוטו באוקראינה.

מקור השם

בסרביה נקראה על שם השליט הרומני בסאראב הראשון (Basarab I), שלחם למען עצמאות וואלכיה מידי השלטון ההונגרי. ושלט בדרום בסרביה בשטח שנקרא מאוחר יותר "בסרביה הישנה" בשטח המקביל למחוז בוג'אק שנמצא כיום בשטח אוקראינה. מקור השם בשפה הקומנית (טאטרית) ומשמעותו "האב השליט". Basar = "לשלוט", -aba = אבא (כמו בעברית).

גאוגרפיה

בסרביה שוכנת בין הנהר פרוט במערב לנהר דניסטר בצפון ובמזרח והים השחור בדרום.
שטחה של בסרביה כ- 45,600 קמ"ר, ברובו שטח מישורי בעל אדמה פורייה.

מחוזות וערים
כאשר בסרביה הייתה שייכת לממלכת רומניה, חבל ארץ זה היה מחולק ל- 10 מחוזות.

המחוזות שכיום נמצאים בשטחי אוקראינה
* מחוז צ'טאטאה אלבה (Cetatea Albă) כיום Bilgorod-Dnistrovski שייך ל- Одеська область
* מחוז חוטין (Hotin) - כיום Чернівецька область 
* מחוז איזמאיל (Ismail) - כיום Ізмаїльський район
* מחוז סטרוז'ינץ (Strojineţ) - כיום Черновицкая область

המחוזות שכיום נמצאים בשטחי רפובליקה מולדובה
* מחוז בעלץ (Bălţi) - כולל את הערים: בעלץ 
* מחוז צ'אחול (Cahul) - כולל את הערים: צ'אחול, וולקנשט
* מחוז אוריװ או אורייב (Orhei) - כולל את הערים: אורחיי, רזינה
* מחוז לאפושנה (Lăpuşna) - כולל את הערים: לאפושנה, חינצ'שט, קארפינן
* מחוז סורוקה (Soroca) - העיר סורוקה
* מחוז בנדר (Tighina) - כולל את הערים: קאושן, בנדר.

הערים הנוספות: העיר החשובה ביותר קישינב, כעת בירת רפובליקת מולדובה;  
יאדניץ

היסטוריה

השם בסרביה הוא השם שנתנה האימפריה הרוסית למזרח נסיכות מולדובה, שהעבירה לה האימפריה העות'מאנית אחרי מלחמה בין שתי המעצמות שהסתיימה ב-1812. יתרת שטח מולדובה אוחד עם ולאכיה ב-1859 והפך לממלכת רומניה.

עם סיומה של מלחמת העולם הראשונה ב-1918 הכריזה בסרביה, ב-24 בינואר 1918 על עצמאותה וב-27 במרץ 1918 החליטה המועצה הארצית על האיחוד עם רומניה.

באוקטובר 1920, בהסכם פריז, הכירו מדינות ההסכמה (פרט ליפן) באיחוד שבין רומניה ובין בסרביה. ברית המועצות, שלא לקחה חלק בהסכם זה, מעולם לא הכירה באיחוד. לפני מלחמת העולם השנייה ואחרי הסכם ריבנטרופ-מולוטוב, ברית המועצות הגישה לרומניה אולטימטום בו תבעה ממנה לצאת מבסרביה ומחלק מבוקובינה. רומניה נאלצה לציית ולצאת והחבלים סופחו לברית המועצות. מעשה זה שימש כעילה עיקרית לברית שעשתה רומניה עם גרמניה הנאצית נגד ברית המועצות כדי לכבוש את החבלים האלה ואומנם, במהלך מלחמת העולם השנייה כבש הצבא הרומני את החבלים, אך נאלץ לסגת מהם לאחר שינוי מגמת המלחמה והצלחת האופנסיבה הסובייטית.

בין השנים 1940 -1941  ושוב אחרי כיבושה מחדש על ידי הצבא הסובייטי ב1944  נהפכה רוב שטחה  של  בסרביה לרפובליקה הסובייטית הסוציאליסטית של מולדובה (Republica Sovietică Socialistă Moldovenească), לאחר ששטחים ממנה בצפון ובדרום נמסרו לאוקראינה. עם התמוטטות ברית המועצות הכריזה רפובליקת  מולדובה על עצמאותה ב-1991.

יהודי בסרביה

בשנת 1889 חיו בבסרביה 180,918 יהודים, מתוך סך כל האוכלוסייה שמנתה 1,628,867. האוכלוסייה היהודית גדלה בהתמדה, ובשנת 1897 כבר היו 225,637 יהודים מתוך 1,936,392 תושבי החבל. בשנת 1920 מנתה האוכלוסייה היהודית 267,000 נפש ובשנת 1930 הגיע מספרם ל- 270,000 נפש.

רוב יהודי בסרביה חיו בערים הגדולות בקהילות מפוארות כגון קהילות קישינב, בעלץ ו- יעדניץ.
בשנת 1903 קהילת יהודי קישנייב, בירתה של בסרביה, הגיע לממדים של כ- 50,000 נפשות, מתוך כלל אוכלוסיית העיר שמנתה 110,000 נפשות (46%).

יהודי בסרביה בשואה
ערב מלחמת העולם השנייה, בשנת 1939, חיו בבסרביה כ-205,000 יהודים. 
לאחר נסיגת הצבא הרומני מבסרביה ביוני 1940 הואשמו היהודים בגילוי אהדה ושיתוף פעלה עם ברית המועצות הקומוניסטית והצבא האדום. ברומניה אף הוטחו האשמות קולקטיביות כי היהודים גילו עוינות כלפי החיילים הרומנים הנסוגים, ירקו עליהם ,השפילום ופגעו בהם .  

ב1941 עם כיבושה מחדש של בסרביה בידי  הרומנים, בברית עם הגרמנים, נפלה בידי שלטונות הפשיסטיים הרומנים  החלטה "לנקום" ביהודים. עוד ערב הפלישה לבסרביה הוציא מנהיג רומניה יון אנטונסקו פקודה סודית ושם הצופן שלה "טיהור השטח". הפקודה כללה שלושה סעיפים: חיסול פיסי של כל היהודים בכפרים במקום. מעצר היהודים החיים בערים וריכוזם בגטאות. מעצר כל החשודים כקומוניסטים וכמי ששירתו את הסובייטים בשנת השלטון הסובייטי בבסרביה והוצאת חלק מהם להורג לאחר שיימצאו אשמים.

ברצח היהודים השתתפו יחידות הז'נדרמריה שקיבלו את הפקודה ערב פרוץ המלחמה. יחידות הצבא נצטוו אף הם לעזור לאנשי הצבא שעסקו בפועל בהוצאות להורג. הוקמה יחידה בפיקודו של סגן ראש-הממשלה מיכאי אנטונסקו, אשר נקראה ה"שדרה המיוחדת". ביחידה היו כ-160 אנשים, וגם הם השתתפו ברצח יהודים, תוך שיתוף פעולה עם היחידות הגרמניות המקבילות. כל הגורמים האלה  ביחד עם הצבא הגרמני והאיינזצגרופה D רצחו בחודשים יולי-אוגוסט
בין 160 - 150 אלף יהודים. את רוב הרציחות עשו הרומנים. רוב היהודים בכפרים הושמדו.

ב- 15 בספטמבר 1941, ציווה יון אנטונסקו לגרש את כל יהודי בסרביה לטרנסניסטריה (שטח הכיבוש הרומני באוקראינה,מעבר לנהר דנייסטר). לפי אומדן רשמי נרצחו כ- 25000 יהודים בדרך לגירוש ועשרות אלפים נזרקו לקבר אחים מאולתר.
ביער קוסאוץ במרכז בסרביה, שדרכו עברו השיירות לעבר נקודת המעבר. עשרות אלפים נוספים טובעו בנהר הדניסטר במעבר לטרנסניסטריה.

ב- 1942 בעיצומה של המלחמה נערך מפקד בשטחי בסרביה בו נמצאו 227 יהודים בלבד, ולמעשה בסרביה הייתה, בהתאם לתכניות, "נקייה" מיהודים.

היהודים לאחר המלחמה
לאחר מלחמת העולם שנייה חזרו  לבסרביה כמה עשרות אלפי יהודים מתוך אלה שהצליחו לברוח מפני הנאצים  מזרחה  אל  עומק ברית המועצות ומתוך ניצולי טרנסניסטריה.
לקראת סוף שנת 1993 הוערך מספר היהודים ברפובליקה של מולדובה בכ- 15,000 נפש. באותה השנה 2,173 יהודים עלו לישראל.

בעיר הבירה קישינב פועל בית הכנסת המרכזי לצד מוסדות חינוך וחסד, לרווחת הקהילה היהודית במולדובה בהנהגת השליח הרב זלמן אבלסקי הרב הראשי למולדובה.

ראו גם
* פרעות קישינב

קישורים חיצוניים
* 
* 
*
*
*




אבי יחיאל (נולד ב-26 בספטמבר 1979) הוא שחקן כדורגל ישראלי המשחק בקבוצת הפועל באר שבע בעמדת הבלם או המגן.

יחיאל גדל במחלקת הנוער של גדנ"ע יהודה וזכה איתה באליפות הנוער. בעונת  עבר לקבוצת הבוגרים של הפועל פתח תקווה וערך את הבכורה מול קבוצת מכבי תל אביב. יחיאל שיחק בהפועל פתח תקווה שבע עונות וזכה בגביע הטוטו בעונת . במשחק הבכורה במכבי תל אביב במסגרת גביע הטוטו כבש את שער השוויון, בעונת  היה שחקן חשוב בקבוצה שהגיעה למקום השלישי. בעונה שלאחר מכן זכה עם הקבוצה בגביע הטוטו, בקיץ 2008, לאחר 3 שנים במכבי תל אביב, עבר יחיאל למכבי פתח תקווה.בקיץ 2010 עבר יחיאל לקבוצת הפועל באר שבע תחת הדרכתו של ניר קלינגר.

ליחיאל ארבע הופעות בנבחרת ישראל בין 2005 ל-2007. בהופעת הבכורה שלו מול נבחרת אירלנד, כבש את שער המצמק של ישראל במשחק שנגמר 2:2.

קריירה כשחקן
* הפועל פתח תקווה (1997-2005)
** גביע הטוטו (2004-2005)
** חצי גמר גביע המדינה (2001-2002)
* מכבי תל אביב (2005-2009) )
** גביע הטוטו (2008-2009)
*הפועל באר שבע (2010-היום)

קישורים חיצוניים
* 


 

ספר צפניה הוא הספר התשיעי באוסף ספרי הנבואות תרי עשר בתנ"ך, ועל פי כותרתו הוא מורכב מנבואת צפניה בן כושי (בן גדליה בן אמריה בן חזקיה), נביא לה' שפעל בממלכת יהודה בתקופת המלך יאשיהו בסוף המאה ה-7 לפני הספירה. 

צפניה האיש
צפניה אינו מוזכר בתנ"ך מחוץ לכותרת ספר צפניה, ולכן קשה ללמוד דבר על אישיותו. מנבואותיו נראה שהוא חי בירושלים, בירת יהודה. ישנם פרשנים המשערים שהייחוס המפורט של חמישה דורות שניתן לצפניה, הנדיר לנביאים, מראה שסב סביו חזקיה אינו אלא חזקיהו, שהיה מלך יהודה כמאה שנים לפני כן.

שני נביאים אחרים שעל פי התנ"ך ניבאו בירושלים בתקופת המלך יאשיהו הם ירמיהו הנביא וחולדה הנביאה. סביר להניח שגם נחום ניבא בתקופה זו.

משמעות השם "צפניה" היא: יה (ה') צפן (החביא).
 
יש הטוענים שהמשמעות היא מ"בעל הצפון" אשר היו בדרום הארץ וצפניה התגורר שם בילדותו.

ספר צפניה
ספר צפניה הוא ספר קצר, בן שלושה פרקים בלבד,  המתאר את "יום ה'", שבו יוענשו אותם האנשים שאינם נאמנים לה'. בנוסף ליהודה, יבוא חורבן על עמים נוספים, ובפרט: פלשת, עמון, מואב ואשור. בסופו של דבר ה' ישיב את שבות יהודה וכל העמים יכירו בה'.

בדומה לנבואותיהם של יונה ונחום, נבואות צפניה צופות  את חורבן האימפריה האשורית ובירתה נינוה. כמאה שנים קודם לצפניה, אימפריה זו החריבה את ממלכת ישראל והגלתה את תושביה, וכן היא החריבה את רוב ערי יהודה מלבד ירושלים. בשנת 612 לפני הספירה אכן נפלה נינוה בידי חילות בבל ומדי.

הרעיון של "יום ה'" כיום הדין לחוטאים מופיע גם בנבואותיהם של עמוס, ישעיהו ויואל.

קבר צפניה
קבר צפניה מזוהה בדרום הר הלבנון, מקודש גם למוסלמים (א-נבי צאפי) והיווה במשך שנים אתר עלייה לרגל ליהודים ומוסלמים. 

לקריאה נוספת
*מרדכי כוגן ושמואל אחיטוב, נחום, חבקוק וצפניה, סדרת "מקרא לישראל", הוצאת מאגנס ועם עובד, 2007. 

קישורים חיצוניים
 באתר הניווט בתנ"ך
 באתר מקראנט


 
 


שעת התה הארוכה והאפלה של הנפש (אנגלית: The Long Dark Tea-Time of the Soul) הוא רומן בלשי מדע בדיוני הומוריסטי, אשר נכתב על ידי דאגלס אדאמס בשנת 1988. זהו ספרו השני של אדמס המציג את דמותו של הבלש הפרטי ההוליסטי דירק ג'נטלי, והמשכו של "סוכנות הבילוש של דירק ג'נטלי". שמו של הספר מתבסס על ביטוי אשר הוזכר בספרו של אדמס "החיים, היקום וכל השאר", אך למעשה אין קשר ביניהם.

הספר תורגם לעברית על ידי עמנואל לוטם ויצא בהוצאת כתר. עלילות נוספות של דירק ג'נטלי מופיעות בספר סלמון הספק.

העלילה
עלילת הרומן, המתארת חקירה נוספת שעורך הבלש הפרטי ההוליסטי דירק ג'נטלי, מתפצלת לעלילות משנה ונעה בזמנים ומקומות שונים, עד אשר מתחברים הקצוות.

בנמל התעופה הית'רו שבלונדון, שוטטה קייט שכטר ברציף 2, בדרכה לקנות כרטיס טיסה לנורבגיה. דרכה מביתה שבלונדון הייתה רצופת מכשולים, ובהגיעה לבסוף לדלפק מסירת החפצים, היא מוצאת שם גבר גדול, בלונדיני ומשונה, לבוש בפרווה ומדבר במבטא נורדי. אדם זה מתווכח עם הפקידה על כך שלא מאפשרים לו לטוס במחלקה ראשונה. כשהתברר שאין לאיש כרטיס טיסה ואף לא אמצעי תשלום כלשהו, מתנדבת קייט לשלם עבורו את מחיר כרטיס הטיסה ורושמת את פרטיה על דף; כאשר מתברר כי לאיש אין אפילו דרכון, קופאת הפקידה בתדהמה, ובעוד הוא מתחיל להתרגז, אוספת קייט את חפציה ומתרחקת מהמקום. רגעים ספורים לאחר מכן, בעודה קרובה ליציאה, רואה קייט את הדלפק כולו נורה דרך התקרה, עטוף בכדור של להבה כתומה. בחקירה שהתפתחת בעקבות הפיצוץ - אשר הרס חלקים נרחבים ממסוף שניים אולם איש לא נפצע בו קשה, פרט לפקידה שנחשבת לנעדרת - לא עלה שום הסבר הגיוני, והמקרה הוכתר כ"אצבע אלוהים". 

קייט, אשר איבדה את הכרתה, מגלה להפתעתה שהיא נמצאת בתוך עולם מלא בארגזי חפצים, כעשירית מתוכם מלאים בזכרונות מעברה - דבר אשר סייע לה להבין כי היא חולמת, אך למרבה תמהונה שאר הארגזים היו מלאים בפינגווינים. כששבה להכרתה, שני לילות לאחר הפיצוץ, מצאה את עצמה בחדר בבית חולים, וכשהחלה לשוטט במחלקה גילתה להפתעתה באחד החדרים את האיש המגודל, שוכב חסר הכרה על מיטה ולצידו פרווה כבדה מונחת על כיסא, מכונת קוקה קולה לא תקינה זמנית ומקבת ישנה מונחת לצידה. לאחר ששמעה רישרוש, והבינה שמקורו מבחוץ, הפרידה קייט בין הווילונות ונדהמה למצוא עיט ענקי שמעגלים מקועקעים על כנפיו ההולם בזעם לחלון. בעודה ממהרת לצאת, התעלפה קייט, וחצי שעה לאחר מכן הוציאה דמות קטנה את האיש על מיטת הגלגלים, ואת מכונת הקוקה-קולה.

חייו של הבלש ההוליסטי דירק ג'נטלי לא יכולים היו להיות מסובכים יותר. ג'אניס פירס, מזכירתו, עזבה אותו לאחר שלא שילם לה משכורת מזה זמן רב; אלינה, עוזרת הבית שלו, מסרבת לנקות את הבית ומנהלת איתו מאבק מתיש לגבי פתיחת המקרר; חובותיו הולכים ומצטברים, וכשניסה לעסוק בקריאה בכף היד, לא די בכך שהיה צריך להתחזות לאישה, הוא אף לא קיבל תמורה בעבור תחזיותיו, אשר התבררו כמדויקות להפליא. "לו רק היה לי לקוח...", נהג דירק להתפלל בכל בוקר, עד שלפתע קלט... כי יום קודם לכן הגיע אליו לקוח אמריקני עשיר ומוזר, אשר דיבר על יצור מדובלל שאיש מלבדו אינו יכול לראות, שבע רגליים גובהו ועיניו ירוקות, ובעל חרמש אשר הציג לו חוזה הכתוב בשפה לא ברורה ואיים על חייו. זמן קצר לאחר מכן נזכר דירק כי לקוחו, ג'פרי אנסטי, ביקש ממנו להיות נוכח בביתו שבשכונת היוקרה, בשעה שש ושלושים בבוקר.

כאשר יצא לבסוף מביתו, בשעה 11:30 לערך, החל דירק לחשב מה יעשה בכסף אשר ירוויח, אך בהגיעו לשם, הופתע למצוא בחזית הבית שלוש ניידות משטרה החוסמות את הרחוב, לשמוע קטע משיר אשר מתנגן מתוך המרתף, חוזר על עצמו כתקליט שרוט: "אל תחזיק אותו ביד, תחזוק אותו ביד, תח-", ובכניסה למרתף לפגוש בסמל ג'ילקס, אשר מספר לו על מעטפה מלאת כסף המחכה לו. בהיכנסו לחדר, נדהם דירק למצוא את ג'פרי אנסטי יושב בנחת מול מערכת הסטריאו, כשראשו מונח באמצע התקליט אשר מסתובב על גבי הפטיפון, והסמל ג'ילקס הטיל עליו להסביר כיצד אדם אשר ישב בחדר נעול ומבוצר, יכול היה למות וככל הנראה - להתאבד. בעודו עומד בחצר, מנסה להיזכר בפרטים שמסר לו לקוחו ולהתגבר על רגשות האשם אשר מכים בו, מופרע דירק על ידי אישה הדורה ונאה שנראית כעובדת בתחום הפרסום, אשר שואלת אותו אם יש לו קשר לכל... זה. לאחר שמצא דירק את מי להאשים, הוא רושם לאנשי המחלקה לזיהוי פלילי תאוריה כיצד יכול היה מר אנסטי להתאבד בסיוע כלי מטבח, מנורה וכיוצא באלה, לאחר שפסלו את האפשרות כי המנוח ניהל חוזה שטני עם ישות על טבעית וזהו למעשה התשלום. דירק לוקח את השכר אשר קיבל, ובעודו עולה במדרגות מבחין בקולות של שידורי טלוויזיה, אי שם בקומות העליונות. הוא מתחיל לשוטט בבית, ובחדר האמבטיה מגלה תקליט זהב התלוי על הקיר, ומעיד על מכירת חמש מאות אלף עותקים של תקליט בשם ברזל מלובן, ומזהה שאותו התקליט התנגן בפטיפון של מר אנסטי המנוח. כשניסה דירק להזיז מעט את התמונה אשר 'ישרה מדי', הבחין במעטפה אשר נפלה מאחורי התמונה, מודבקת בפיסות סלוטייפ רבות, ועליה שמות של אנשים רבים, מחוקים בקו, פרט לשמו של ג'פרי אנסטי. בתחתית המדרגות המובילים לעלית הגג שמע דירק את הטלוויזיה, וכשעלה במדרגות הבחין בחדר אמבטיה זעיר, אשר ממנו יוצא צינור השקיה המוביל לחדר הסמוך, המתגלה כחד קטן ומבולגן שבמרכזו יושב על כורסה נער מוזנח כבן 13, אשר צופה באדיקות בטלוויזיה ואינו מגיב לנוכחותו של דירק. כאשר דירק, בניסיון נואש למשוך את תשומת לב הנער, מכבה את הטלוויזיה, נוגח בו הנער ובעודו צורח ומתעלם מכאביו של דירק שאפו נשבר, מדליק מחדש את הטלווזייה, חוזר לבהות במסך ומעיר לדירק "היית יכול לחכות לפחות עד החדשות". כשהחלו חדשות הצהרים והנער החל לגלות עניין בנעשה מחוץ למרקע, הבחין דירק בתמונה של הפקידה הנעדרת, והופתע לגלות שזוהי מזכירתו לשעבר. בעודו תוהה איזה אל יכול להסתובב במסוף שניים של נמל התעופה הית'רו, חזר הנער, אשר הלך לחדר המקלחת, והתמקם שוב מול הטלוויזיה. כשירד במדרגות ונתקל שוב בסמל ג'ילקס, הסביר לו דירק שישנו עד בעליית הגג ובפיו מידע מעניין, אך כדאי קודם לכבות את הטלוויזיה. כשיצא דירק מן הבית, צלל אליו עיט מן השמיים וכמעט הפיל אותו מהמדרכה.

במשך כעשרים דקות לאחר מכן נשמעו קולות וצווחות מחרידות מהקומה העליונה של הבית, אמבולנס אסף את שרידיו של מר אנסטי וגם שוטר שפניו זבות דם, ועשרים דקות לאחר ששוטר גדול ומגושם הגיע ויצא משם אף הוא, לופת את אפו, הגיעה למקום מכונית משטרה וממנה יצא שוטר הנושא בידייו מכשיר טלוויזיה נייד, וכשיצא מהבית הוביל אחריו נער צייתני בן שלוש עשרה, המאושר על הצעצוע החדש. כשהתרוקן הבית, הופיעה מאי שם דמות גדולה, שעירה וירוקת עין, אשר נופפה בחרמש שבידה לעבר אחד הרמקולים, טבלה אצבע ארוכה בשלולית הדם שנקוותה על לוח הפטיפון וסימנה קו על שוליו התחתונים של גיליון נייר עבה, ונעלמה.

בבית חולים פרטי, הנקרא ווּ‏דְסְהֶ‏ד, המנוהל בידי הפסיכולוג רַ‏לְף סְטֶ‏נְדִישׁ, מאושפזים חולים בעלי תסמינים אשר אינם ידועים בתחומי הפסיכולוגיה והפסיכיאטריה, אשר המכובד שבהם הוא אדם זקן בעל עין אחת, המכונה מר אוֹ‏דְווִין, או ווֹ‏דִין, והוא בעצם האל אוֹ‏דִין, אשר נהנה מאוד משהייתו במקום בתנאים מפנקים הכוללים סדיני פשתן, ואינו מעוניין בהתרחשויות אשר יפריעו לשלווה שלו, בייחוד לא מצד אלים אחרים הכפופים לו.

דמויות

* קייט שכטר - בחורה אמריקאית, ישירה ומעשית המתגוררת בלונדון, ומתגעגעת מאוד לפיצה שמגיעה במשלוח.
* ג'אניס סמית, לשעבר פירס - מזכירתו לשעבר של דירק ג'נטלי, אשר עזבה את משרתה הלא רווחית, התחתנה עם טייס והחלה לעבוד בנמל התעופה הית'רו, בדלפק היציאה לאוסלו. בעקבות תאונה אשר הוגדרה אצבע אלוהים, שבמהלכה הדלפק בו עבדה הוכה על ידי ברק, נחשבה מרת סמית' לנעדרת.
* דירק ג'נטלי - בלש פרטי הוליסטי, אשר דרך פעולתו היא מציאת ההקשרים בין הדברים. אסטרטגית הנהיגה שלו היא למצוא מכונית אשר נראית כיודעת לאן היא נוסעת, ולעקוב אחריה. 
* ג'פרי אנסטי - מוזיקאי עשיר באמצע שנות השלושים לחייו, אשר כתב עם שני אנשים נוספים את השיר "ברזל מלובן", ונרצח בידי ענק שעיר וירוק עיניים החמוש בקילשון.
* תור - אל הרעם במיתולוגיה הנורדית.
* אודין - האל הבכיר במיתולוגיה הנורדית, מנהיג אלי האייסיר ומלך אסגארד, מקום מושבם של האלים. לאחר שלא הצליח להסתגל לחיים המודרניים, העדיף אודין להסוות את זהותו ולמכור את יכולותיו.
* בִּ‏יש גד - גובלין ירוק-זית ונמוך קומה, עוזרו האישי של אודין.
* אלינה - עוזרת הבית של דירק ג'נטלי, אשר מנהלת איתו מאבק עיקש מי יפתח את המקרר קודם.
* רַ‏לְף סְטֶ‏נְדִישׁ - פסיכולוג יועץ ראשי, ואחד ממנהליו של בית החולים ווּ‏דְסְהֶ‏ד. משרדו האישי נקי מכל קישוטים ואביזרים שהם.
* סָ‏אלִי מִילְס - אחות בבית החולים המקומי, סקרנית וחוצפנית מתוך תחביב.
* הווארד בל - סופר חסר כישרון, בעל תדמית מסתורית, אשר ספריו מצליחים בעיקר בזכות שמו (אשר מופיע בין השאר על גבי מעטפה אשר מוצא דירק בדירתו של מר אנסטי).
* הילו - נהגו של אודין.
* קלייב דרייקוט - עורך דין. ערך את חוזה המכירה עבור אודין.
* סינתיה דרייקוט - פרסומאית סנובית.

קישורים חיצוניים

* רשימת, באתר ynet


 


האימפריה האוסטרית (גרמנית: Kaiserreich Österreich) היא כינוי לקיסרות המרכז אירופית רבת העוצמה שבירתה וינה שהתקיימה בשנים 1867-1804 . היא נוסדה כהמשך לאימפריה ההבסבורגית ועל חורבות האימפריה הרומית הקדושה  והחל משנת 1867 שינתה את שמה לקיסרות האוסטרו-הונגרית. האימפריה נהנתה מעוצמה פוליטית וכלכלית רבה. 

קורות האימפריה
האימפריה הוקמה בשנת 1804 כתגובה ליצירת האימפריה הצרפתית הראשונה תחת שלטון נפוליון בונפרטה. השליט הראשון של האימפריה היה פרנץ הראשון, קיסר האימפריה האוסטרית שהיה ידוע עד אז גם כפרנץ השני, קיסר האימפריה הרומית הקדושה. פרנץ החזיק באותו הזמן גם בתואר של קיסר האימפריה האוסטרית וגם בתואר קיסר האימפריה הרומית הקדושה, אולם הוא ויתר על תוארו האחרון כאשר נפוליון ערער את קיום האימפריה במהלך מסעותיו בגרמניה בשנת 1806 והתפטרותו של פרנץ ב-6 באוגוסט 1806 מקיסרות האימפריה הרומית הקדושה הייתה המכה האחרונה שהביא לקריסתה הסופית של אימפריה זו. המשך שליטתו של פרנץ בשטחי אוסטריה הפכו את הדוכסות הקטנה לאימפריה משמעותית שהתפרסה על פני שטח נרחב.

במהלך השנים ניסו שליטי האימפריה האוסטרית לבצע רפורמות חוקתיות. עקב התעוררות הלאומיות ההונגרית, הסכימו שליטיה ליצירת מבנה פוליטי חדש שיצר את האימפריה האוסטרו-הונגרית בשנת 1867 תחת שלטון פרנץ יוזף, והביא למתן מעמד שווה לטריטוריות ההונגריות באימפריה החדשה.

מרכיבי האימפריה האוסטרית
* ארכידוכסות אוסטריה
* ממלכת הונגריה
* דוכסות שטיריה
* דוכסות זלצבורג מ-1850
* פורארלברג
*  רוזנות טירול
* ממלכת בוהמיה
* רוזנות (Markgrafschaft) מוראביה
* ממלכת גליציה ולודומריה
* דוכסות שלזיה
* ממלכת קרואטיה-סלאבוניה
* ממלכת דאלמטיה
* ממלכת לומברדיה-ונציה
* דוכסות בוקובינה מ-1850
* הרוזנות הגדולה של טרנסילבניה
* ממלכת איליריה- מ-1850 מורכבת מ: 
* דוכסות קרינתיה
* דוכסות קראינה
* רוזנות גוריציה וגרדיסקה
* רוזנות (Markgrafschaft) איסטריה
* העיר טריאסט

ראו גם
* בית הבסבורג
* ממלכת הבסבורג
* המשטר הקולוניאלי האוסטרי





דארקו מיליצ'יץ' (נולד ב-20 ביוני 1985 בנובי סאד) הוא כדורסלן סרבי המשחק בקבוצת מינסוטה טימברוולבס מליגת ה-NBA בעמדות הסנטר והפאוור פורוורד.

מיליצ'יץ' החל את הקריירה שלו בקבוצת המופארם ורשאץ' הסרבית. במקביל הוא זכה עם הנבחרת הצעירה של סרביה באליפות אירופה לקדטים ב-2001 ובאליפות העולם עד גיל 20 ב-2002. בשנת 2003 נבחר בדראפט ה-NBA כבחירה שנייה על ידי דטרויט פיסטונס, כאשר הוא מקדים את כוכבי העתיד של הליגה כרמלו אנתוני ודווין וייד. מיליצ'יץ' נחשב לאחת מההבטחות הגדולות של הדראפט, אך אכזב והעמיד ממוצעים נמוכים יחסית לבחירה שנייה בדראפט, שהקדימה כוכבי עתיד רבים בליגה. הוא זכה עם דטרויט באליפות ה-NBA ב-2004, אך מיעט לשחק.

ב-15 בפברואר 2006, עבר מיליצ'יץ' בטרייד לקבוצת אורלנדו מג'יק יחד עם הרכז קרלוס ארויו תמורת הסנטר הוותיק והפצוע קלווין קאטו. לאחר שעבר לאורלנדו הוא קיבל דקות משחק והראה שבהחלט יש לו פוטנציאל, כאשר שיא הנקודות שלו בעונת 2006 - 2005 היה 14 נקודות מול סן אנטוניו, ושיא הריבאונדים עמד על עשרה מול פיניקס סאנס.

בקיץ 2006 השתתף באליפות העולם ביפן עבור נבחרת סרביה והיה השחקן המרכזי בנבחרת ביחד עם איגור רקוצ'ביץ' מריאל מדריד, שעבר לאחר מכן לטאו ויטוריה. באליפות עצמה מיליצ'יץ' קלע 15.1 נקודות, לקח 9.3 ריבאונדים בממוצע, וממוצע החסימות שלו עמד על שלוש חסימות למשחק, ואף במשחק אחד הוא סיפק 6 חסימות ובכך הוא שבר את שיא האליפות בחסימות.

בעונת 2006/07 שבר מיליצ'יץ' את שיא הנקודות שלו והעמיד אותו על 21 נקודות, אותן הוא קלע נגד פורטלנד, ואף את שיא הריבאונדים שלו, אותו הוא העמיד על 16 ריבאונדים מול שיקגו. הממוצעים של מיליצ'יץ' בעונה זו הם 8 נקודות (שיא קריירה), 5.5 ריבאונדים, ו 1.8 חסימות למשחק.

במהלך משחקי הפלייאוף של קבוצתו אורלנדו נגד דטרויט הממוצעים שלו עמדו על 12.3 נקודות ו-4.5 ריבאונדים למשחק.

בקיץ 2007 עבר מיליצ'יץ' לממפיס גריזליס בה שיחק במשך שנתיים, ב-2009 עבר לניו יורק ניקס ובעונת 2010 עבר לשחק במינסוטה טימברוולבס.

קישורים חיצוניים
* באתר ה-NBA




סטפנו בלדיני (באיטלקית: Stefano Baldini) (נולד ב-25 במאי 1971) הוא אתלט עבר איטלקי.

בלדיני נולד באמיליה-רומניה שבאיטליה ב-1971 כילד השמיני מתוך 12 אחים ואחיות. הישג השיא שלו הוא הזכייה במדליית זהב בריצת המרתון באולימפיאדת אתונה (2004). כמו-כן, זכה בלדיני במדליית הזהב בריצת המרתון באליפויות אירופה באתלטיקה שהתקיימו ב-1998 (בודפשט) וב-2006 (גטבורג) ובשתי מדליות ארד באליפויות העולם באתלטיקה בשנים 2001 ו-2003. בלדיני פרש מפעילות באופן רשמי באוקטובר 2010.

בלדיני ידוע כרץ מרתון המתעלה ברגעי האמת, כפי שמעידות המדליות בהן זכה. ניצחונו במרתון האולימפי הפתיע רבים בעולם האתלטיקה, שכן פול טרגאט, השיאן העולמי בתקופה זו, היה הפייבוריט לניצחון. שיאו של בלדיני במרתון הוא 2:07:22 והוא נקבע בשנת 2006 במרתון לונדון.



 



 



גטבורג (בשבדית: Göteborg - "יֵטֶבּוֹרְי", ; בלשונות אירופאיות לעתים גם גוטנבורג) היא העיר השנייה בגודלה בשבדיה, אחרי סטוקהולם; הגדולה ביותר במערב שבדיה והחמישית בגודלה בסקנדינביה. גטבורג היא עיר המושב של מחוז יטאלנד המערבית, והנמל הראשי של סקנדינביה. ב-2009 התגוררו בה מעט יותר מחצי מיליון תושבים, ובאזור המטרופוליני שלה התגוררו 916 אלף תושבים.

העיר נמצאת סמוך לנקודה בה הנהר יטה נשפך אל תוך מצר קטגט שמעברו השני נמצאת דנמרק. נהר יטה חוצה את גטבורג לשני חלקים, כאשר חלקה הצפוני נמצא על האי היסיניין. מרכז העיר, על מרבית המוסדות החשובים, שוכן על הגדה הדרומית, הוא החלק שמוקף בביצורי תעלות מהמאה ה-17 שצורתן זיגזג והן נמתחות בכעין חצי-מעגל סביב למע"ר, העמוס בבניינים עתיקים מלבנים אדומות - גטבורג נחשבת כאחת מהיפות שבערי אירופה.

היסטוריה
לאורך תקופת האבן כבר ישבו אנשים באזור שפך הנהר יֶטָה ('נהר הגותים').

במאה ה-13 היה אזור זה שבדי, כאשר אזור החוף שמצפון לו (חבל בוהוסלן) היה בשליטת נורבגיה, ואילו החוף מדרום (חבל הלנד) בשליטת דנמרק. מציאות זו הקנתה לשבדיה מסדרון יחיד ויקר-ערך, באורך של 15 ק"מ, אל הים שממערב לה והאזור פוּ‏תח כמוקד תחבורת-נהרות. במאה ה-14 נבנתה במים בסמוך לחוף מצודת אֵלבְסבּ‏וֹ‏רג, כדי להגן על ריבונותה של הממלכה. המאות ה-15 וה-16 אופיינו בנסיונות מצד המדינה להקים עיר שתשב בשפך הנהר; אלה בדרך כלל כשלו בשל אי-התאמת האתר הנבחר - ראשית לֶ‏דֶ‏סֵה (Lödöse), אחר כך לדסה-החדשה, ולאחריה ההתיישבות באֵלבסבורג.

המקום בו לבסוף נמצאת גטבורג כיום, סומן למעשה כבר ב-1253, אז עבר בו צבאו של בירגר יארל בדרכו אל מלך נורבגיה (בין היתר במטרה לעשות עימו יד אחת במלחמה מול דנמרק) - מקום זה שימש יעד מועדף להתיישבות קבע לראשונה באמצע המאה ה-16.

ב-1572 ציווה המלך יוהאן השלישי על הבנאי שלו להכין סקיצה עבור תוכנית לבנייתה של עיר מבוצרת, שתהיה בתבנית מרובעת, וגדולה בערך כמו העיר קאלמאר. התוכנית הוכנה, אולם בוששה לצאת אל הפועל. בין יתר הגורמים לכך נמנית העובדה שהצו הורה להשתמש לבנייה אך ורק בלבנים - ופשוט לא היו שבדים רבים שידעו לבנות בלבנים.

העיר הראשונה שקיבלה את השם "גטבורג" בשפך היטה הוקמה על ידי המלך קרל התשיעי ב-1603, על האי היסיניין (Hisingen), כשהיא פונה אל המצודה העתיקה. העיר, "מצודת יטה" - יטה-בורג, קיבלה במהלך העשור הראשון של המאה ה-17 מעמד הדרגתי וזכויות. בשנת 1611 היא נשרפה כה ביסודיות בידי הדנים, עד כי שרידי מבנים מתוכה נמצאו רק במהלך המאה ה-20. העיר של ימינו, שמרכזה על הגדה הדרומית (היבשתית) של הנהר, נחשבת כהמשכה ההיסטורי של העיר מהיסיניין. היא התפתחה תוך שהעניין השבדי הלאומי משחק תפקיד חשוב להקמתה כעיר מבוצרת, עד שב-1621 גטבורג, למודת תלאות, הייתה סופית לעיר. הצו שניתן מאת המלך גוסטב אדולף השני פתח למעשה פרק בהיסטוריה השבדית, וגטבורג של ימינו, של התעלות, הספינות, השערים האלגנטיים והתותחים, היא במידה רבה 'עיר גוסטב אדולף'. החג הפופולרי של העיר, "יום גוסטב אדולף", מצוין בכל 6 בנובמבר מאז ראשית המאה ה-19.

מצודת אלבסבורג נהרסה באמצע המאה ה-17. תחתיה נבנתה "אֵלפסבורג החדשה" - המצודה שבפתחו של הנמל של העיר. בשל סגנון תכנונה של העיר, במשך זמן רב קראו לה ההולנדים "אמסטרדם החדשה". האחרונים גם הביאו לגטבורג את הידע וטכניקת הבנייה, שהיו חסרים לה, בעיקר בבנייה בשטח רווי-מים. המסחר בשבדיה כולה קיבל תנופה. קארולוס ליניאוס, שביקר בעיר הצעירה במסגרת מסעו בחוף המערבי ב-1746, תיאר אותה ברישומיו כיָ‏פה מכל ערי שבדיה. גטבורג פרחה וגדלה לאורך המאה ה-18, וצביונה כעיר תעשייה וסחר הוסיף להתחזק במאה ה-19, כאשר במאה ה-20 היא הייתה לעיר מספנות גדולה.

גאוגרפיה
גטבורג שוכנת במערב שבדיה, לאורך שתי גדותיו של הנהר יטה בסמוך לשפכו אל מצרי הים הצפוני. אורכה המרבי של העיר הוא 47 ק"מ, והיא תופסת חלקים משני חבלי ארץ שונים. החלק הבנוי שמצפון לנהר נמצא על היסיניין, האי הרביעי בשטחו במדינה. ממערב לשפך היטה אל הים הפתוח, משתרע ארכיפלג ובו איים קטנים רבים.

אקלימה של העיר, כנגזר ממיקומה, הוא אקלים ימי מתון, עם ימי קיץ ארוכים שנעים בין 18 ל-25 מעלות צלזיוס וחורף שבו הטמפרטורה לרוב נשארת סביב 0 מעלות. הקיץ בגטבורג הוא הארוך ביותר בשבדיה: 144 ימים בשנה.

מרכזה העתיק של העיר - הרובע ששמו Inom Vallgraven ("בין החפירים") - הוא שטח מוקף בסוללת-תעלות שנבנו במתכונת הולנדית במאה ה-17 ובו חיים נכון ל-2004 כ-3,700 תושבים והוא מספק מעל ל-26,500 מקומות תעסוקה.

אוכלוסייה
העיר גטבורג גדלה והתרחבה החל מהמאה ה-17, והתחברו אליה יישובים סמוכים לכדי רצף עירוני שבו נכללות המועצות (Kommuner) הבאות: גטבורג, מלנדל (Mölndal), פרטילה (Partille) והרידה (Härryda), שבכל אחת מהן מספר יישובים ועיר מרכזית אחת. בקומין גטבורג לבדה ישבו בראשית 2009 מעט יותר מחצי מיליון נפש.

בתחילת 2007 הייתה גטבורג ביתם של כ-133,900 תושבים ממוצא לא-שבדי.

דיאלקט גטבורג
תושבי העיר גאים בדיאלקט שלהם, "יטבורסקה", שכולל מבטא, ניבים והטעמה מוזיקלית המייחדת את "החוף המערבי" (Västkusten).

יהודים

כ-1,200 איש נמנים, נכון ל-2008, בקהילה היהודית של גטבורג, שבראשה עומד א‏נדֶ‏רְש קרלברג.

כלכלה
גטבורג היא משכנו של הנמל הגדול ביותר בסקנדינביה, מה שמעניק לעיר אופי מובהק של עיר נמל.
 זוהי עיר תעשייה שבדית מובהקת. מרבית השטח התעשייתי נמצא על הגדה הצפונית, ואחד המוצרים המזוהים ביותר מגיע מכאן - וולוו, שהיא גם אחת מהמעסיקות הגדולות במשק המקומי. חברות שבדיות ידועות אחרות שבסיסן או ראשיתן בעיר, מונות את קוצרן התעשייה אס-קו-אף (SKF), יצרנית המצלמות האסלבלד א-בה (Hasselblad AB) וחברת המתכת אסאב (ESAB).

בנוסף על אלה, העירייה מפעילה 35 תאגידים שבבעלותה - ושותפה בשני קונצרנים הכוללים מספר חברות בתחומי האנרגיה והתשתיות לצד מיזמי תיירות ותרבות. "ביזנס ריג'ן יטבורי" (BRG) היא עמותה המקדמת את צמיחתן הכלכלית של חברות במטרופולין גטבורג ואת התעסוקה באזור.

חברות אופנה רבות קבעו את משרדיהן הראשיים בגטבורג. כמו כן, לאחר שמשקלה של התעשייה הכבדה פחת, רשתות בינלאומיות ביססו פעילותן בעיר הודות ליתרונות של המקום, ולכך שהעלויות בגטבורג זולות משמעותית מאשר בחוף המזרחי.

"נורדסטאן" הוא הקניון הגדול בסקנדינביה, וממוקם במרכז העיר.

תרבות
מוזיקה
גטבורג התפרסמה בקרב חובבי הדת' מטאל המלודי כמקום לידתו של הז'אנר, שראשיתו בתחילת שנות ה-90 בגטבורג ובסטוקהולם. רבות מהלהקות שיצאו מהאזור, כמו At the Gates, Dark Tranquillity ו-In Flames, מפורסמות כיום בעולם כולו. הרכב אחר שמוצאו בעיר הוא הצמד האלקטרוני החשוב The Knife, של האחים אולוף וקארין דרייר. קארין ידועה אף בשל קריירת הסולו שלה, תחת שם הבמה "Fever Ray"
להקה חשובה נוספת מהעיר גטבורג, היא להקת הפופ אייס אוף בייס (Ace of Base) שהתפרסמה בשנות ה-90 בזכות להיטים כמו All That She Wants ו- The Sign.

התזמורת הסימפונית של גטבורג קיבלה ב-1997 את התואר "התזמורת הלאומית של שבדיה".

תיאטרון
"התיאטרון העירוני של גטבורג" (Göteborgs Stadsteater), שנוסד ב-1934, הוא התיאטרון העירוני הוותיק בשבדיה.

ספורט
קבוצת הכדורגל אי-אף-קו גטבורג היא מהקבוצות הבכירות בשבדיה, עם 18 זכיות באליפות ליגת העל השבדית וחמש זכיות בגביע השבדי. מגרשה הוא האצטדיון נִיה אוּלֶווִי שבצפון מרכז העיר, שהוא האצטדיון הגדול בסקנדינביה.

גטבורג אירחה את אליפות העולם באתלטיקה ב-1995.

אוניברסיטאות
אוניברסיטת גטבורג היא האוניברסיטה שבה מספר הסטודנטים הגדול ביותר בשבדיה.
 
עוד נמנים עם המוסדות להשכלה גבוהה:
* המרכז הטכנולוגי של גטבורג
* בית הספר לעסקים של גטבורג

פנאי
* פארק ליסברג שמשתרע ממזרח למרכז העיר הוא פארק השעשועים הגדול בסקנדינביה.
* יער הארמון (Slottsskogen) הוא פארק מיוער רחב-ידיים המשתרע מדרום-מערב למרכז העיר.

קישורים חיצוניים
* 
*
*
*



תלמי הראשון (סוטר), דיאדוך, מלך מצרים התלמיית, מייסד שושלת תלמי.
חי בשנים 367 לפנה"ס עד 283 לפנה"ס.

היה אחד ממצביאיו של אלכסנדר הגדול. כאשר כבש אלכסנדר הגדול את מצרים ב-332 לפנה"ס, הוא הקים עיר חדשה, קרא לה אלכסנדריה, ומינה את תלמי לסטראפ (נציב) מצרים.

בתקופת שלטונו של תלמי הראשון, הפכה אלכסנדריה לעיר גדולה ומפוארת.
במהלך מלחמות הדיאדוכים לאחר מותו של אלכסנדר מוקדון, כרת ברית עם סלאוקוס הראשון. במשך כ-100 שנה (301 - 198 לפנה"ס) שלטה שושלתו גם על שטחי ארץ ישראל (עד שנכבשה על ידי הממלכה הסלאוקית), ובמשך כ-220 שנה שלטה על האי קפריסין (עד שנכבש על ידי הרומאים).

שושלת תלמי, בעלת האוריינטציה ההלניסטית, שלטה במצרים כ-300 שנה. למרות השליטה על מצרים, בניה אינם מצריים, וחלקם אף לא ידעו את שפת העם. שלטונם היה נגוע ביריבויות קשות בין האצילים, ומתנגדים רבים הוגלו ונרצחו.



 




דנה אינגרובה-זטופקובה (בצ'כית: Dana Ingrová-Zátopková; נולדה ב-19 בספטמבר 1922) היא אתלטית מצ'כוסלובקיה בעבר. היא אלופה אולימפית, שיאנית עולם ואלופת אירופה בהטלת כידון. 

ביוגרפיה
דנה נולדה בקרווינה. 

באולימפיאדת לונדון (1948) סיימה זטופקובה במקום 7 בהטלת כידון למרחק של 39.94 מטר. המנצחת הייתה הרמה באומה מאוסטריה (45.57 מטר).

אלופה אולימפית
באולימפיאדת הלסינקי (1952) זכתה זטופקובה במדליית זהב בהטלת כידון בשיא אולימפי חדש של 50.47 מטר כבר בהטלה הראשונה שלה, לפני אלכסנדרה צ'ודינה (50.01 מטר) וילנה גורצ'קובה (49.76 מטר) שתיהן מברית המועצות.

אלופת אירופה
באליפות אירופה באתלטיקה שנערכה בברן, שווייץ בשנת 1954 זכתה זטופקובה במדליית זהב בהטלת כידון בתוצאה של 52.91 מטר.

באולימפיאדת מלבורן (1956) סיימה זטופקובה במקום רביעי בהטלת כידון בתוצאה של 49.83 מטר. המנצחת הייתה אינס ג'אונזם מברית המועצות (53.86 מטר).

שיאנית עולם
בתחרות שנערכה בפראג ב-1 ביוני 1958 קבעה זטופקובה בהטלת כידון שיא עולם חדש של 55.73 מטר.

באליפות אירופה באתלטיקה שנערכה בסטוקהולם, שבדיה באוגוסט אותה שנה זכתה זטופקובה במדליית זהב בהטלת כידון בתוצאה של 56.02 מטר.

באולימפיאדת רומא (1960) זכתה זטופקובה במדליית כסף בהטלת כידון למרחק של 53.78 מטר בהטלה השלישית, אחרי אלווירה אוזולינה שקבעה שיא אולימפי חדש של 55.98 מטר ולפני בירוטה קלדיינה 53.45 מטר, שתיהן מברית המועצות. 

זטופקובה נישאה לרץ האגדי אמיל זטופק "הקטר הצ'כי".

שיא אישי
*הטלת כידון: 56.67 מטר (1958)

קישורים חיצוניים
*





הנרי מיטלנד מקינטוש (באנגלית: Henry Maitland Macintosh; 10 ביוני 1892 - 26 ביולי 1918) היה אתלט סקוטי שזכה במדליית זהב אולימפית. 

ביוגרפיה
מקינטוש נולד בקלסו, שבגבולות סקוטלנד. הוא למד באוניברסיטת קמברידג'.

אלוף אולימפי
באולימפיאדת סטוקהולם (1912) זכה מקינטוש במדליית זהב בריצת שליחים 4x100 מטר ביחד עם דייוויד ג'ייקובס, ויקטור ד'ארצ'י וווילי אפלגארת' בתוצאה של 42.4 שניות, לפני שבדיה (42.6 שניות). נבחרת גרמניה שסיימה שנייה פסלה. נוסף לכך, הוא השתתף בריצה המוקדמת ל-100 מטר אך לא העפיל לשלב חצי הגמר ובריצת 200 מטר הוא העפיל לשלב חצי הגמר אך לא סיים את הריצה בשלב זה. 

בשנת 1913 שימש מקינטוש נשיא מועדון האתלטיקה של אוניברסיטת קמברידג', והוביל אותו לניצחון על היריבה מאוניברסיטת אוקספורד לאחר שניצח בריצת 100 יארד. בהמשך השנה הוא זכה באליפות סקוטלנד בריצה זו ובתחרות שנערכה בווינה הוא השווה את השיא הבריטי בריצה זו. 

בשנת 1914 זכה מקינטוש פעם נוספת  בריצה 100 יארד בתחרות נגד אוקספורד, לפני שעזב לדרום אפריקה על מנת לשמש בתפקיד עוזר הוועדה המחוזית, תפקיד שמילא מספר חודשים בלבד, משום שחזר למולדתו בפרוץ מלחמת העולם הראשונה. 

מקינטוש מת במהלך מלחמת העולם הראשונה מפציעתו בקרב על הסום בשנת 1918.

שיאים אישיים
*ריצת 100 יארד: 9.8 שניות (1913)
*ריצת 100 מטר: 10.7 שניות (1913)
*ריצת 200 מטר: 22.1 שניות (1913)

קישורים חיצוניים
*




גבעת הפאלאטיום (בלטינית: Palatium), הגבעה הפאלאטינית, או גבעת הפאלאטין (באיטלקית:Colle palatino), היא הגבעה המרכזית בין שבע גבעות רומא והיא בין האזורים העתיקים ביותר, אם לא העתיק ביותר, שהייתה קיימת עליו התיישבות קבע בעיר רומא שבאיטליה.

לפי האגדה הרומית, שורשי העיר מצויים בגבעה זו. רמוס ורומולוס מייסדיה האגדיים של העיר, נמצאו על ידי הזאבה שהצילה אותם והניקה אותם על גבעה זו, אביהם המאמץ פאוסטולוס מצא אותם עליה וגידלם. עם התבגרותם, החליטו השניים לבנות את העיר רומא על גבעה זו.

ממצאים ארכאולוגיים מאוששים כמה מקביעות האגדה וקיימות עדויות ליישוב של סוכות בגב הגבעה מהמאה ה-8 לפנה"ס. ממצאים נוספים חושפים את קיומו של יישוב שקדם להתיישבות הלטינית, יישוב שמתוארך לתקופת הברונזה, בערך בין 1500 לפנה"ס עד 1000 לפנה"ס.

על גבעת הפאלאטיום היו קיימים מרכזי הקהילה הקדומים ביותר של החברה הרומית, בין השאר כלל את המבנה הסמלי הקדוש  הידוע בתור "המכון" (mundus) ומצודת העיר הראשונה. תאודור מומזן משער שהכיכר שמסביב למכון הייתה מקום ההתכנסות הקדום של אזרחי רומא ושל הסנאט הרומי ושהבמה שהוקמה על גבי המכון עצמו הייתה מקום הסעודה המשותפת הקדום ביותר של בני הקהילה הרומית.

קיסרי רומא בנו על גבעת הפאלאטיום את ארמונותיהם. שרידי כמה מהארמונות עדיין קיימיים על פני הגבעה. המילה האנגלית לארמון, Palace, שואבת את מקורה משם הגבעה.

הגבעה עצמה מתנשאת לגובה של כ-70 מטר, וממוקמת בין הסירקוס מקסימוס והפורום רומאנום. במרגלותיה המזרחיים של הגבעה, בואכה פורום רומאנו ממוקם שער טיטוס. ארמונות הקיסרים היו ממוקמים בצידה השני של הגבעה, במורד כלפי הסירקוס מקסימוס שבו נערכו תחרויות של רכיבת סוסים ומרכבות. מיקום זה היה מאפשר לקיסר לרדת אל ההמון מבלי לעזוב את ארמונו. 

צורתה של הגבעה מזכירה מרובע בלתי שלם והיא אף כונתה "רומא המרובעת" ("roma quadarata"). במהלך ימי הביניים, בנו כמה מאצילי רומא ארמונות וכנסיות על גבי הגבעה. כיום אתר הגבעה הוא מוזיאון, הפתוח לקהל הרחב.

לקריאה נוספת
* תאודור מומזן, דברי ימי רומא, כרך א', הוצאת מסדה, תשכ"א.

הערות שוליים





לואיס אלפרד "פינקי" קלארק (באנגלית: Louis Alfred "Pinky" Clarke; 23 בנובמבר 1901 - 24 בפברואר 1977) היה אתלט אמריקאי-יהודי, אלוף אולימפי ושיאן עולם.

ביוגרפיה
קלארק נולד בסטייטסוויל שבקרוליינה הצפונית. בשנת 1922 הוא זכה באליפות ארצות הברית לנוער בריצת 220 יארד וכשהיה סטודנט באוניברסיטת ג'ונס הופקינס ב-1923 ניצח באליפות המכללות בריצת ה-100 יארד. 

בפברואר 1924 קבע קלארק בריצת 100 יארד באולם שיא עולם חדש של 9.8 שניות.

באולימפיאדת פריז (1924) זכה קלארק במדליית זהב עם נבחרת ארצות הברית בריצת שליחים 4x100 מטר כשהשוו את השיא העולמי שקבעו בשלב חצי הגמר 41.0 שניות, לפני בריטניה (41.2 שניות) והולנד (41.8 שניות). בשלב המוקדמות הוא וחבריו קבעו שיא עולם חדש של 41.2 שניות.

קלארק נפטר בגיל 75 בפישקיל שבניו יורק.

שיא אישי
*ריצת 100 מטר: 10.7 שניות (1924)

קישורים חיצוניים
*



בדידות היא מצב חברתי-רגשי המבטא חוסר השתייכות, ריחוק מאנשים או סביבת אנוש ולרוב כמיהה עזה להתחברויות עם אחרים, עקב מחסור בתקשורת או במגע גופני.
תחושת בדידות היא סובייקטיבית ואינה מחייבת המצאות לבד, אלא חיים ללא יחסים חברתיים מסוימים או עם יחסים חברתיים לקויים.

יש הבדל בין "בדידות" לבין "בידוד". בידוד הוא מצב בו אדם מנותק מהכלל בין אם מכפייה (כמו צינוק בבית סוהר) או מבחירה, למשל במטרה לסיים מטלה ללא הסחות.

לעומת זאת, "התבודדות" היא בדידות מרצון.

מקרים נפוצים
בערים גדולות והומות אדם, יש אנשים שחשים לעתים בדידות קיצונית, על אף שהם מוקפים בכל רגע באלפי אנשים. תחושה זו ניתן לייחס להרגשת האנונימיות שאנשים חווים באזורים עירוניים. בדידות, אם כן, היא לאו דווקא תוצר של בידוד. למשל, היא יכולה להתקיים גם בתוך מערכות יחסים כמו בנישואין או בקשרים קרובים דומים, בהם קיימים טינה, כעס או מחסור באהבה, וכך גם במשפחה בה מערכות היחסים נעדרות תקשורת בריאה.

בנוסף, יש להפריד בין תחושת הבדידות הנפוצה בקרב בני נוער, לבין תחושת הבדידות של אנשים מבוגרים החיים לבד, או שאיבדו את קרוביהם.

השפעות הבדידות
תוצאות מחקר של U.S. Framingham Heart Study מ-2005 הראו שבגברים החשים בדידות, רמת ה-IL-6 (כימיקל בדם הקשור למחלות לב), גבוהה יותר מאשר אצל גברים שלא מתלוננים על בדידות. בין כל ההשפעות השליליות של הבדידות, המשמעותית ביותר היא הדיכאון. כמו כן ידועים מקרים רבים של ניסיונות התאבדות בקרב בני נוער שניתן לייחס אותם לתחושות הבדידות שהם חווים במהלך גיל ההתבגרות.

יחידוּת
הבדידות, וכן נרדפותיה הרבות (היבדלות, התנתקות, גלמודיות, הסתגרות, עריריות, ובאנגלית solitude), מלוות לרוב בקונוטציה שלילית. עם זאת, למושג זה יש לעתים הקשר חיובי שאין לו מילה מקובלת ושגורה בעברית. חוקרים משתמשים במושגים יחידוּת או לבדיוּת כדי לתאר תחושת היות לבד, שבניגוד לבדידות השלילית, היא מלאה ואינטנסיבית ופתוחה אל העולם. הסופר הרמן הסה כתב: "בתוך עצמך קיימים השלווה והמקדש, לתוכם תוכל לפרוש בכל זמן ולהיות אתה עצמך".

שינוי מצב הבדידות

אנשים ששואפים לשנות את מצב הבדידות שלהם, עשויים להיתרם מתמיכתם ההדדית של בודדים אחרים שמנסים להפיג את בדידותם. אנשים רבים מפיגים את בדידותם על ידי פעילות חברתית באמצעות האינטרנט, למשל בצ'אטים, כתיבה בפורומים, אתרי רשתות חברתיות או תוכנות מסרים מידיים. עם זאת, יש הטוענים כי קשר מקוון הוא לא תחליף למערכת יחסים אמיתית פנים-אל-פנים, וכי קשה להכיר אדם מקרוב באמצעות התכתבות או וידאו-צ'אט.

דרך אחרת להפיג את הבדידות, בהקשר של יחסים זוגיים, היא באמצעות "משרדי שידוכין", מקוונים ולא-מקוונים, שבעזרתם אנשים יכולים לחפש בני-זוג.

בדידות בספרות
פילוסופים וסופרים רבים עסקו ביצירותיהם בבדידות ובהשפעותיה על האדם. חלקם אף בחרו לחיות בבידוד, כדי להשלים את עבודתם או מסיבות אחרות.

ההוגים האקזיסטנציאליסטים, המעמידים את הבדידות במרכז עולמו של האדם המודרני, כגון פרידריך ניטשה ואלבר קאמי, ידועים בתכנים הרבים של יצירותיהם אודות הבדידות.

לקריאה נוספת
* סיפורה של בדידות, אדיר כהן, הוצאת ספרי חמד וידיעות אחרונות, 2003
* בדידות כגורל, אדיר כהן ודב איכנולד, תל אביב, ידיעות אחרונות, 2003

קישורים חיצוניים

*




ג'יימס "ג'ימי" קווין (באנגלית: James Quinn; 9 בספטמבר 1906 - 12 ביולי 2004) היה אתלט אמריקאי, אלוף אולימפי.

ב-1928, כשהיה סטודנט, זכה קווין באליפות המכללות בריצת 100 יארד. באולימפיאדת אמסטרדם (1928) זכה עם נבחרת ארצות הברית במדליית הזהב בריצת שליחים 4x100 מטר בשיא עולם חדש של 41.0 שניות, לפני גרמניה (41.2 שניות) ובריטניה (41.8 שניות).

ב-2004 בגיל 97 נפטר קווין ברוד איילנד. 


 
 
קְווִינְטוּס פָאבּיוּס פּיקְטוֹר (לטינית: Quintus Fabius Pictor; לערך 254 לפנה"ס&ndash;?) מראשוני ההיסטוריונים הרומיים. בן לגֶנס הפאביים ונכד לגאיוס פאביוס פיקטור הצייר ("פיקטור" בלטינית).

חייו
קווינטוס, סנאטור רומי, לחם בגאלים בשנת 225 לפנה"ס ולקח חלק במלחמה הפונית השנייה. הוטל עליו המסע לאורקל מדלפי, בחיפוש אחר עצה נוכח התבוסה הקשה בקרב קאנאי.    
 
פיקטור כתב ביוונית והיה הרומאי הראשון שכתב היסטוריה ולא אנלים. הוא השתמש ברשומות משפחתו ואלו של משפחות מכובדות אחרות כמקור לעבודותיו. ספרי השנים שלו החלו בבואו של איניאס ללאטיום. עבודתו תמה בזכרונותיו מהמלחמה הפונית השנייה, אשר את האחריות עליה הטיל על קרתגו בלבד ובמיוחד על משפחת ברקה ובניה חמילקרת וחניבעל.
  
פוליביוס, טיטוס ליוויוס ודיוניסיוס מהליקרנסוס השתמשו בו כמקור, ועבודתו תורגמה ללטינית עד ימי קיקרו. חלק ניכר מעבודתו אבדה. 





פרנק קליפורד ויקוף (באנגלית: Frank Clifford Wykoff) (29 באוקטובר 1909 - 1 בינואר 1980) היה אתלט אמריקאי.

ויקוף נולד בדה מוין שבאיווה. הוא האצן היחיד שזכה בשלושה מירוצי שליחים אולימפיים ובכולם שבר שיא עולם. באולימפיאדת אמסטרדם (1928) היה הרץ הרביעי ברביעיית השליחים של ארצות הברית שזכתה במדליית זהב. אחרי האולימפיאדה למד באוניברסיטת דרום קרוליינה וזכה באליפות המכללות בריצת 100 יארד ב-1930 וב-1931. עם רביעיית השליחים של האוניברסיטה זכה באליפות המכללות בריצת 4X100 ושבר שיא עולם (40.8 שניות). באולימפיאדת לוס אנג'לס (1932) זכה עם רביעיית השליחים של ארצות הברית בזהב. באולימפיאדת ברלין (1936) סיים רביעי בריצת ה-100 מטר וזכה במקום הראשון בריצת ה-4X100 מטרים תוך שהוא שותף לקביעת שיא עולם חדש (39.8 שניות). 

ב־1980 נפטר ויקוף באלטדנה שבקליפורניה.

קישורים חיצוניים
*




איגור יבגנייביץ' תם (ברוסית : И́горь Евге́ньевич Та́мм; 8 ביולי 1895 - 12 באפריל 1971) היה פיזיקאי רוסי סובייטי, זוכה פרס נובל לפיזיקה לשנת 1958.

נולד בוולדיבוסטוק וחי ולמד לאחר מכן בקירובוגרד (כיום  באוקראינה). בשנים 1913-1914 למד באוניברסיטת אדינבורו ולאחר מכן במוסקבה עד 1918.

בשנת 1951 הציע יחד עם אנדריי סחרוב את ה"טוקמק" כמתקן לשליטה בהיתוך תרמו גרעיני על בסיס שדה אלקטרומגנטי בצורת "טורוס" (דמוי כעך). מתקנים כאלו נבנו תוך זמן קצר והולידו את ה T-3 הסובייטי בשנת 1968, שאיפשר מחקר מעמיק בטמפרטורות גבוהות ביותר (באותה העת) של פלזמה. גם כיום משמש ה"טוקמק" ככלי מרכזי במחקר הפלזמה.

בשנת 1953 נבחר ליהות חבר באקדמיה רוסית למדעים.
בשנת 1958 זכה בפרס נובל לפיזיקה יחד עם פאבל אלכסייביץ' צ'רנקוב ואיליה מיכאילוביץ' פרנק על גילוי אפקט צ'רנקוב-ואוילוב.


אין אדם משים עצמו רשע - הוא כלל במשפט העברי הפלילי לפיו לא ניתן להרשיע אדם על פי הודאת עצמו. כלל זה שונה מההלכה הנהוגה במשפט העברי לגבי ענייני ממונות בין אדם לחברו (משפט אזרחי), שם הודאת הנתבע נחשבת לראיה חזקה 'הודאת בעל דין כמאה עדים דמי'.

כלל זה יוצר הבדל מהותי בין שיטת המשפט העברי במשפט הפלילי לשיטות משפט אחרות, והוא אף מנוגד לכלל שרווח בשיטת המשפט הרומי והיווני, שעל-פיו עיקר מטרת המשפט היא להשיג את הודאתו של הנאשם, כפי שעולה לדוגמה מתיעוד משפטו של סוקרטס.

טעמי הכלל
באחד מהטעמים נוקב הרמב"ם אגב דיון בשני חריגים לכלל שנמצאים בתנ"ך:

הרדב"ז כתב טעם דתי:ואפשר לתת קצת טעם לפי שאין נפשו של אדם קניינו אלא קנין הקב"ה שנאמר הנפשות לי הנה (יחזקאל י"ח) הילכך לא תועיל הודאתו בדבר שאינו שלו... ומה שהווה אמרינן הודאת בעל דין כמאה עדים דמי וכי היכי דאין אדם רשאי להרוג את עצמו אין אדם רשאי להודות על עצמו שעשה עבירה לפי שאין נפשו קניינו"

הרב שמעון שקופ נתן טעם אחר: "אלא נראה כיוון דאם יתקבל בבית דין העניין כאמרתו יתחזק אצל בני אדם כאמרתו דלהעולם כלשהו עצמו אומר הוא בירור היותר גדול... ואם ישים רשע לאיש אחר דשם אין העולם מאמינים לו... אבל לעצמו שבזה העולם מאמינים שזה הבירור היותר גדול" 
הסביר את הדברים השופט ניל הנדל: "החידוש הוא בהבנה שהראיה כה חזקה עד כי יהא קשה שלא לקבלה. נטיית כל העולם היא להאמין לעד המעיד נגדו עצמו בשונה מנכונות לבחון אמיתות העד המעיד נגד זולתו."

הרב עדין שטיינזלץ נתן הסבר מעשי לכלל: "הלכה זו, שיש לה ביסוס פורמאלי כשלעצמו, שימשה בכל הדורות שבהם נהגו דיני ישראל הלכה למעשה מכשיר רב עוצמה כנגד כל נסיון לסחוט הודאות מפי הנאשמים בדרכי כפייה או פיתוי"

פרטי דינים
על פי הכלל "אין אדם משים עצמו רשע", ייתכן שאדם יעיד עדות ויתקבלו רק חלק ממרכיביה. למשל, האומר: "פלוני רבעני לרצוני" (קיים איתי משכב זכר), נאמן להעיד כנגד הפלוני ולחייבו מיתה, אם יש עמו עוד עד, אך אינו נאמן להעיד כנגד עצמו (ואף לא להפוך עצמו לרשע שעדותו אינה מתקבלת). דין זה קרוי "פלגינן דיבורא" (מחלקים את דברי העדות).

דוגמה נוספת: אדם המודה שהדליק גדישו של חברו ביום כיפור, נאמן בחלק הממוני של העדות ומתחייב להחזיר כסף לחברו, אך אינו נאמן להפוך עצמו לרשע המחלל יום כיפור (קיימת דעת מיעוט (כסף משנה) הסבורה שבמקרה כזה העדות כולה אינה נאמנת).

יש מקרים חריגים שבהם, לפחות לפי חלק מהדעות, אדם משים עצמו רשע. למשל, אם הודה על חטא בדרך של חזרה בתשובה, או בצירוף ראיות.

קיימות דעות בקרב הפוסקים שדין "אין אדם משים עצמו רשע" לא נאמר בלא יהודי.

הכלל במשפט הישראלי

דיני הראיות במדינת ישראל אינם מבוססים על המשפט העברי. ברוב שיטות המשפט הנהוגות כיום במערב ובעיקר במשפט המקובל, הודאה באשמה היא ראיה חזקה, ובלבד שניתנה מרצונו החופשי של הנאשם. מעמדה של ההודאה באשמה לעומת ראיות אחרות משתנה ממדינה למדינה.

בישראל נעשה שימוש רב בהודאת החשוד במשפט הפלילי, על פי מסורת משפטית הרואה בה "מלכת הראיות". על פי סעיף 154 לחוק סדר הדין הפלילי, התשמ"ב-1982, כאשר נאשם מודה בעובדה כלשהי, יראו בה כמוכחת, מלבד מקרים חריגים שבהם בית המשפט מוצא שלא לקבל את ההודאה כראיה.

ביטוי לגישה הישראלית ששונה מגישת המשפט העברי, ניתן למצוא בפסק הדין של השופט מישאל חשין בעניין רצח חנית קיקוס: "ברגיל, אין אדם משים עצמו רשע; קרא: אין אדם מודה כי עבר עבירה פלונית אלא אם עבר אותה עבירה". חשין הפך לגמרי את משמעותו המקורית של הביטוי על פיה אדם לא יכול לגרום להרשעת עצמו על ידי הודאה, ונתן לה משמעות הפוכה שאדם על פי רוב לא מודה בכך שהוא רשע, ולכן אם אדם שם עצמו רשע, כלומר הודה באותה עבירה, הרי ניתן להגיד שהוא עבר את העבירה.

השימוש הרב שנעשה בישראל בהודאה באשמה מעורר ביקורת, לאור כמה מקרים של הרשעות שווא, או הרשעות שבוטלו בהליכים משפטיים שונים מחמת הספק. מקרים של הרשעות שווא או הרשעות בספק שנפסקו בעקבות הודאת הנאשם הן, למשל: פרשת עיזאת נאפסו, כנופיית מע"צ, פרשת עמוס ברנס, וההרשעה ברצח חנית קיקוס. במקרים אלה הנאשמים חזרו בהם מהודאתם המקורית באשמה, בטענה כי ההודאה נכפתה עליהם באמצעות לחץ ואיומים מצד חוקרי המשטרה. מבקרי שיטת ההודאה כ"מלכת הראיות" מעלים מספר בעיות:
# הודאה באשמה היא בעייתית כשהיא אינה נתמכת בשום ראיה אובייקטיבית אחרת.
# הסתמכות על ההודאה לבדה פוגעת באנשים המעורערים בנפשם, שכן הם עלולים להודות בפשעים שלא ביצעו, ודווקא הם זקוקים במיוחד להגנת בית המשפט.
# הודאה שהנאשם חזר בו ממנה היא בעייתית.
# מן הראוי לדרוש מהמשטרה להציג ראיות לכך שהודאה באשמה ניתנה מרצון חופשי. המשטרה יכולה לצלם את החקירה כדי להוכיח לשופט שההודאה נגבתה בצורה הוגנת.
# יש להקפיד להבהיר לנאשם שהודאתו עלולה לגרור הרשעה. זאת, עקב מקרים שבהם חשודים הבינו בטעות כאילו לאחר ההודאה באשמה הם ישוחררו ממעצר, ובכך יסתיים עניינם, ובעצם לא ברור אם הודאתם היא אמיתית.
יש קולות הקוראים לאמץ את שיטת המשפט העברי השולל את ההודאה כראיה (גם אם ניתנה מרצון חופשי). אחרים אינם מציעים לבטל את ההודאה כראיה, אולם קוראים לבטל את מעמדה המיוחס כ"מלכת הראיות". הארגון חזקת חפות שם לו למטרה למנוע את הרשעתו של אדם על-סמך הודאתו האישית.

לקריאה נוספת
* משנה תורה, שופטים, הלכות עדות י"ב
* אנציקלופדיה תלמודית, אין אדם משים עצמו רשע, כרך א', הוצאת אנציקלופדיה תלמודית, תשי"ב
* אהרן קירשנבאום, הרשעה עצמית במשפט העברי: ההודאה בפלילים וההפללה העצמית בהלכה היהודית, הוצאת מאגנס, תשס"ה

קישורים חיצוניים
* פורום עצור כאן חושבים,
*
* 

הערות שוליים


שגרירות היא הרמה הגבוהה ביותר של נציגות דיפלומטית של מדינה אחת בשטחה של השנייה. בהתאם לכך, שגריר שהוא המנהל של השגרירות נחשב לבעל הדרגה הגבוהה ביותר של נציג דיפלומטי. קיום שגרירות נחשב להכרה מלאה במדינה המארחת.

תפקידיה של השגרירות כוללים לרוב:
#טיפול בנושאים מדיניים וצבאיים המשותפים לשתי המדינות
#עידוד קשרי תרבות וחברה בין המדינות
#פתרון בעיות בקשרי המסחר בין המדינות
#סיוע לאזרחי המדינה שנקלעים למצוקה (נעשה לרוב על ידי המחלקה הקונסולרית)
#טיפול בבקשות להיכנס למדינה המיוצגת על ידי השגרירות

שטחה של השגרירות שייך טריטוריאלית למדינה שבה היא נמצאת ולא למדינה שאותה היא מייצגת. עם זאת, לנציגות דיפלומטית יש חסינות דיפלומטית, ולכן לא ניתן להיכנס לשטח השגרירות ללא היתר, אך עובדיה הדיפלומטים כפופים לחוק המדינה בה היא נמצאת.
יוצאת דופן היא שגרירות ישראל בצרפת ששטחה נרכש בידי הברון רוטשילד ועבר לידי ממשלת ישראל.

ראו גם
* קונסוליה
* צירות


 
התיקון השלישי לחוקת ארצות הברית (באנגלית: Third Amendment) הוא חלק ממגילת הזכויות שבחוקת ארצות הברית. נקבע בו כי לא ניתן יהיה לכפות אכסון חיילים בבתי אזרחים בעת שלום.
 
תיקון זה בא כתשובה ישירה לחוק שהנהיגו הבריטים לפיו, במקרה של מחסור במקום, יוכלו חייליהם להשתכן בבתי אזרחים לא מאוכלסים או כל מבנה אחר, והאזרחים יחויבו לספק להם מזון ושתייה. 

אם זמן מלחמת האזרחים האמריקנית ייחשב ל"זמן שלום" (הקונגרס לא הכריז על הקונפדרציה כמדינת אויב), יימצא שהשימוש שעשה צבא הצפון בנכסי אזרחים הפר את התיקון, אך הדבר לא עמד לבחינת בתי המשפט.

זהו אחד הסעיפים האנכרוניסטיים ביותר בחוקה. נעשה בו שימוש משפטי רק פעם אחת. בעת שביתת סוהרים ב-1979, החליפו אותם אנשי המשמר הלאומי. הללו קיבלו גם את אזורי המגורים שלהם. בית משפט פדרלי פירש את התיקון השלישי בהרחבה וקבע כי לא ניתן להוציא את הסוהרים ממגוריהם לשם שיכון מחליפיהם. בית המשפט העליון של ארצות הברית מעולם לא ביסס פסיקה על סמך התיקון השלישי. פרקליטים ניסו לעשות בה שימוש החורג בהרבה ממשמעות המקורית, למשל איסור להטמנת האזנות, אך ללא הועיל.

תוכן התיקון

מקור

תרגום
"אף חייל לא ישוכן במבנה כלשהו, בעת שלום, בלא הסכמת בעל המבנה, וכן לא ייעשה הדבר בעת מלחמה, אלא באופן שייקבע בחוק."


 



מגנזיום גופרתי הוא מלח אי-אורגני שנוסחתו MgSO_4_. מופיע לעיתים קרובות בצורה הממויימת MgSO_4_·7H_2_O כמינרל אפסומיט.

מגנזיום גופרתי משמש כסם משלשל חריף הפועל תוך חצי שעה עד שעתיים לאחר נטילתו דרך הפה. פעולת הסם מבוססת על כך שיוני המגנזיום מתקשים להיספג במעיים וקושרים כמות גדולה של מים, דבר הגורם ישירות לשלשול. מגנזיום גופרתי כתרופה ידוע בשם המסורתי מלח אנגלי.

אין להשתמש בחומר זה להקלה ממושכת מעצירות, שכן הוא עלול להפר את האיזון הכימי בדם. 


תומאס ברולין ("האיום"; נולד ב-29 בנובמבר 1969) הוא כדורגלן עבר שבדי. ברולין היה משחקני המפתח בנבחרת שבדיה, שסיימה במקום השלישי במונדיאל 1994.

תומאס ברולין החל את הקריירה שלו בקבוצה השבדית יה-אי-אף סונדסוואל (GIF Sundsvall) בשנת 1986. ארבע שנים לאחר מכן עבר כקשר לאי-אף-קו נורשפינג (IFK Norrköping), ומשם עבר למועדון האיטלקי פארמה, שזכה בתקופתו בגביע המחזיקות לשנת 1993. בשלהי עונת 1994/95 עבר ברולין ללידס יונייטד האנגלית תמורת סכום של 4.5 מיליון ליש"ט. אלא שלאחר מעברו ללידס, דעכה יכולתו, וברולין, שנאלץ להתמודד עם בעיות משקל חוזרות ונשנות, ערך רק 19 הופעות במדי לידס בשנתיים שבהן בילה בקבוצה. הוא הושאל לפרקי זמן קצרים לפ.צ ציריך השווייצרית, לפארמה ולקריסטל פאלאס האנגלית, עד שלבסוף פרש בשנת 1998. 

ברולין הופיע 47 פעמים במדי הנבחרת השבדית וכבש 26 שערים. באליפות אירופה לאומות שנערכה בשבדיה בשנת 1992 כבש שלושה שערים, מה שזיכה אותו - יחד עם שלושה שחקנים נוספים בטורניר - בתואר מלך השערים. הוא כבש שלושה שערים נוספים במונדיאל 1994, וזכה פעמיים (ב-1990 וב-1994) ב-Goldbullen (כדור הזהב), התואר הניתן לשחקן השבדי הטוב ביותר בכל שנה.



 
אצֵטוֹן (Acetone) הוא תרכובת אורגנית פשוטה. אצטון הוא הקטון הפשוט ביותר; נוסחתו היא C_3_H_6_O ושמו הכימי הוא פרופאנון (Propanone).

זהו נוזל חסר צבע ובעל ריח חריף אופייני, המתלקח בקלות. נקודת קפיאתו היא 95.4- ונקודת הרתיחה היא 56.53 מעלות צלזיוס. הוא מתמוסס בקלות בין השאר במים, אתר וכוהל ומשמש בעצמו כממס חשוב.

השימוש הרווח באצטון בחיי היום יום הוא כרכיב הפעיל במסיר לק ציפורניים, אך משתמשים בו גם בייצור פלסטיק, סיבים, תרופות, חומרי נפץ ועוד.

הראשון שגילה תהליך ייצור תעשייתי יעיל לאצטון היה נשיאה הראשון של מדינת ישראל, חיים ויצמן, שניהל את מעבדות האדמירליות הבריטית בתקופת מלחמת העולם הראשונה. הוא השתמש בחיידק Clostridium acetobutylicum, אשר מפיק אצטון בתהליך תסיסה. האצטון שהופק היה רכיב קריטי לייצור חומר הנפץ TNT ולניצחון בריטניה ובעלות בריתה.

בביולוגיה
כאחד מגופי הקטון, כמויות זעירות של אצטון נמצאות באופן תקין בשתן ובדם. כמויות גדולות של גופי קטון בדם ובשתן מעידות על הרעבה או מצב סוכרתי (היפרגליצימיה) חריף; לנשיפתו של החולה יש ריח פירות מובהק הנגרם (בין היתר) בשל האצטון העודף בגופו הנוצר בפירוק שומנים וחלבונים.

באופן טבעי נמצא האציטון בצמחים וגזים וולקניים. בזיקוק של עץ, תאית וסוכר ניתן לקבל אצטון בתהליך של זיקוק שניוני.

בתעשייה
שימוש תעשייתי חשוב באצטון הוא בתגובתו עם פנול, המייצרת ביספנול A. חומר זה הוא רכיב בפולימרים חשובים רבים כפוליקרבונט, פוליאוריתן ושרפים אפוקסיים. אצטון גם נמצא בשימוש נרחב לתובלה של אצטילן: כלים המכילים ספוג ממולאים באצטון ולאחריו אצטילן אשר נמס בו. ליטר אחד של אצטון ממיס כ־250 ליטר של אצטילן.

אצטון הוא הרכיב החשוב (ולעתים היחיד) של מסיר לק לציפורניים.

השפעות בריאותיות
בליעה של אצטון יכולה להביא לעלפון, לנזק לעור ולמערכת העיכול. ניסויים בחיות מעבדה הוכחו גם נזקים משאיפת אדי אצטון לכליות, לכבד, למערכת העצבים ולמערכת הרבייה בזכרים.

קישורים חיצוניים
* 


מחלת בסט (Best disease או Vitelliform Macular Dystrophy) היא מחלת עיניים גנטית. המחלה, המאופיינת בניוון של המקולה (האזור המרכזי של הרשתית האחראי על חדות הראיה המרכזית), מאובחנת לרוב בין הגילאים 3 ל-15 וגורמת להפחתה הדרגתית ביכולת הראייה, לעתים עד כדי עיוורון מלא, אולם במרבית המקרים לחולים יש יכולת ראייה היקפית. המחלה הוגדרה לראשונה ב-1905 על ידי פרדריך בסט (Frederich Best). למרות שבשנים האחרונות נחשפו עובדות רבות על הרקע הפיזיולוגי והמולקולרי של המחלה, עדיין אין לה טיפול יעיל.

פתולוגיה
מחלת בסט מאופיינת באגירה לא נורמלית של ליפופוסין (lipofuscin), פיגמנט שהוא תוצר פרוק של תאי דם. החומר הנאגר יוצר על פני הרשתית מבנים צהבהבים דמויי חלמון ביצה, והיעלמותם גורמת באופן הדרגתי לפגיעה בחדות הראייה המרכזית ולראייה מטושטשת בשתי העיניים. המחלה מתבטאת לראשונה בדרך כלל בשנות הילדות או בגיל ההתבגרות (3-15) ומחמירה עם הגיל. התפתחות המחלה איטית מאוד והשונות הפנוטיפית בין חולים הינה גדולה. לעתים קרובות חולים בגילאי ה־50 שומרים על יכולת הקריאה. ישנם מקרים מתועדים בספרות שבהם תוארו אנשים הנושאים את האלל הגורם למחלה, אך אינם סובלים מבעיות ראייה.

אפידמיולוגיה
המחלה נפוצה בעיקר באנשים ממוצא אירופאי. המחלה מורשת בדרך כלל בהורשה אוטוזומלית דומיננטית, כלומר מספיק הורה אחד החולה במחלה כדי להעביר את המחלה לדור הבא. בישראל ידוע על כ־300 ילדים חולים, ובארצות הברית על כ-14,000.

רקע מולקולרי וגנטי
מחלת בסט היא מחלה אוטוזומלית דומיננטית הנגרמת עקב מוטציות שונות בגן BEST1 (נקרא בעבר VMD2), הנמצא על כרומוזום 11 ומקודד לחלבון בסטרופין-1. באופן נורמלי החלבון מבוטא בתאי האפיתל של רשתית העין. החלבון בסטרופין-1 הינו ממברנלי היוצר דימרים ומכיל 4-6 אזורים חוצי-ממברנה.  החלבון נחשב כרב-תפקודי (multifunctional) וקיים ויכוח בספרות המדעית לגבי תפקודיו השונים: תעלת כלור (Cl-) המשופעלת על ידי ריכוז הסידן (Ca++) התוך-תאי, תעלת ביקרבונט (HCO3-) ו/או מעכב תעלות סידן תוך-תאיות תלויות מתח (intracellular voltage-dependent Ca2 + channels). כמו כן, מוטציות בגן הגורמות למחלה התפתחותית של העין מצביעות על מעורבותו בתהליך התפתחותי זה. עד כה ידועים לפחות 100 אללים מוטנטים שונים היכולים לגרופ למחלת בסט. ברובם של האללים הפתוגנים, הגן BEST1 מכיל מוטציות  בקצה ה-N טרמינאלי של החלבון, מה שיכול להצביע על האזור הזה כבעל חשיבות רבה לפעילות החלבון.

קישורים חיצוניים
* 
* 



 
ארנסט מאך (בגרמנית: Ernst Mach) (18 בפברואר 1838 - 19 בפברואר 1916) היה פיזיקאי ופילוסוף אוסטרי-צ'כי. עיקר השפעתו של מאך הייתה בגישתו האמפיריציסטית לתחום הפיזיקה ובהתנגדותו למרחב המוחלט ולתנועה המוחלטת שהנהיג אייזק ניוטון. לרעיונות אלה הייתה השפעה על אלברט איינשטיין. על שמו של מאך קרויים מספר מאך, עקרון מאך וענף מאך.

ביוגרפיה
מאך נולד ב-Chrlice (כיום בצ'כיה) וחונך בביתו עד גיל 14. הוא למד במשך תקופה קצרה בגימנסיה לפני שנרשם לאוניברסיטת וינה בהיותו בן 17 בלבד. שם למד מתמטיקה, פיזיקה ופילוסופיה והשלים דוקטורט בפיזיקה ב-1860. 

מחקריו המוקדמים עסקו באפקט דופלר, בייחוד בתחומי האופטיקה והאקוסטיקה. ב-1864 התמנה לפרופסור למתמטיקה בגראץ, וב-1866 מונה גם לפרופסור לפיזיקה. במהלך תקופה זו התעניין מאך גם בפיזיולוגיה של התפישה החושית, וזאת במסגרת התעניינותו בפילוסופיה של עמנואל קאנט, שקבע שהאדם מעצב את ניסיונו (התופעות הנצפות על ידו) באמצעות הסינתטי אפריורי (מעין חוקי בנייה) הגלום בתוכו. ב-1867 התמנה מאך לראש הקתדרה לפיזיקה ניסויית באוניברסיטת קארל בפראג.

מאוחר יותר חזר מאך לאוניברסיטת וינה, שם התמנה לפרופסור לפילוסופיה אינדוקטיבית ב-1885. שנתיים לאחר מכן הוא לקה בשבץ וב-1901 פרש ממחקר פעיל כאשר מונה כחבר פרלמנט בפרלמנט האוסטרי. למרות שפרש מהוראה ומחקר, המשיך מאך להרצות בפני הציבור הרחב. 

מאך הלך לעולמו ב-19 בפברואר 1916 בהאאר (Haar) שבגרמניה.

פיזיקה
מאך התמחה בעיקר באופטיקה וגלים ורוב לימודיו בתחום הפיזיקה הניסויית הוקדשו לחקר תופעות ההתאבכות, העקיפה, הקיטוב והשבירה של אור בתווכים שונים, תחת השפעת חיצוניות. בעקבות מחקרים אלה החל מאך לחקור גם את נושא המהירות העל-קולית. בשנת 1877 פרסם מאמר בנושא ובו תיאר בצורה נכונה מה יתרחש בזמן תנועה במהירות על-קולית של קליע. בין השאר הסיק ואחר אישר ניסיונית את קיומו של גל הלם בצורת חרוט, שהקליע בראשו.

היחס בין מהירות התנועה של גוף למהירות הקול נקרא מספר מאך על שמו. למספר זה תפקיד חשוב באווירודינמיקה ובהידרודינמיקה.

למאך הייתה תרומה חשובה גם לקוסמולוגיה הנקראת "עקרון מאך". עקרון מאך קובע כי

לעיקרון זה הייתה השפעה חזקה מאוד על התפתחות תורת היחסות של איינשטיין, והוא שימש כנשקו העיקרי של מאך להתמודד עם טיעון הדלי של ניוטון בזכות תנועה מוחלטת.

תפישה חושית
מאך חקר קצת גם בנושאי התפישה החושית ומגבלותיה. בתחום הוא ידוע בזכות האשליה האופטית הידועה כ"רצועת מאך" (Mach band).

פילוסופיה של המדע
עיקר תרומתו וחשיבותו של מאך הייתה הגותו בנושא הפילוסופיה של המדע ומהותה של הפיזיקה. לפילוסופיה שפיתח הייתה השפעה רבה על המדע של המאה ה-19 ועל המדע של המאה ה-20.

בחושבו על יסודות המדע ועל מהות חוקי הטבע, תהה מאך מהי המשמעות של "חוק מדעי". מאך הושפע מהפילוסופיה של עמנואל קאנט שקבעה שניתן לחוות תצפיות ולדבר עליהן רק מתוך העיניים (או ה"משקפיים" שדרכן) שצפו בהן, כלומר: אדם אינו יכול לדבר על המציאות כפי שהיא באופן נפרד מהאופן שהוא חווה אותה. מאך טען שחוקים מדעיים הם הכללות של תצפיות ניסיוניות, ש"נוצרו על ידי בני האדם" למען הבנה מקיפה וכוללת של מגוון רב ומסובך של תוצאות ונתונים. וכשכאלה, חוקי המדע עוסקים יותר בתודעה ההוגה אותם ופחות במציאות הקיימת בנפרד מהתודעה.

להלן מספר ציטוטים מכתביו של מאך בהם הוא מסביר את הפילוסופיה שלו. ציטוטים אלה נלקחו מחיבורו "The economical nature of physical inquiry" ("טבעו החסכני של מחקר פיזיקלי") המובאים על ידי J. Kockelmans. Philosophy of science: the historical background. New York: The Free Press, 1968..

מאך כפר בקיומם של ישים תאורטיים בלתי נראים לעין כגון אטומים. מאך התנגד לתורה האטומית שהציעו לודוויג בולצמן ואחרים, מאחר שראה באטומים פיקציה תאורטית שלא ניתן לצפות בה בניסוי. לשיטתו, ניתן להאמין בקיומן של תופעות בלתי נראות רק כשהן מקיימות את "עיקרון ההמשכיות הסיבתית". לפי עיקרון זה, יש להאמין בישים תאורטיים או בתופעות תאורטיות רק כשהם המשך של תופעות שניתן להבחין בהן בעזרת החושים. למשל, ניתן להאמין שאובייקטים מיקרוסקופים רוטטים באותן נסיבות שבהן רוטטים אובייקטים מקרוסקופיים, גם אם במקרה של האובייקטים המיקרוסקופים לא ניתן להבחין בויברציות באמצעות העין. עיקרון זה זוכה לביקורת הן על ידי פילוסופים אמפיריציסטים והן על ידי פילוסופים ריאליסטים. הפילוסופים האמפיריציסטים טוענים שעיקרון זה לא עקבי עם המחויבות האמפיריציסטית של מאך להאמין רק בידע שבא מהחושים, משום שבעיקרון אין כל דרך לדעת באמצעות החושים אם תופעות מיקרוסקופיות אכן זהות לתופעות מקרוסקופיות. מנגד, פילוסופים ריאליסטים, המאמינים בקיומם של ישים תאורטים כדון אטומים, טוענים שישים אלו מקיימים את עיקרון ההמשכיות, או שלכל הפחות עיקרון זה עמום, משום שאובייקטים מיקרוסקופיים דומים לפחות בחלק מתכונותיהם לאובייקטים מקרוסקופיים.

הפירוש האקטואליסטי
הפילוסוף הישראלי זאב בכלר מבחין בין פילוסופיות אקטואליסטיות, המתמקדות במה שקיים בעולם עצמו בלבד, לבין פילוסופיות פוטנציאליסטיות, העוסקות בכל מה שיכול להתקיים בתודעה האנושית (חלוקה זו תואמת פחות או יותר את החלוקה המוכרת בין אמפיריציזם לרציונליזם). בפרט, אצל בכלר הפוזיטיביזם הלוגי, שמאך היה ממבשריו, הוא פילוסופיה אקטואליסטית.

מאך הרבה להדגיש שחוקי המדע הן הכללות שבנתה האנושות והם בעצם אינם קיימים בטבע עצמו. בטבע קיים רק המקרה הפרטי, כלומר: תנועתם של הגופים ותו לאו. תוצאה פרטית אך חשובה של עיקרון זה היא, כפי שטען גם דייוויד יום כשדן בבעיית האינדוקציה, שסיבה ותוצאה אינן קיימות בטבע אלא הן הכללה או חוק הנמצא בתודעה האנושית בלבד.

לכן, חוקי המדע הם רק ביטוי לאופן שבו תודעת האדם מארגנת את העובדות ולא העובדות עצמן. 

בנוסף, מאך מפריד בין מושגים תאורטיים למושגים תצפיתיים. לשיטתו מושגים כמו מסה, אטום וכוח הם רק פיקציות תאורטיות שאין להן "שום ממשות מעבר למחשבה ובנפרד ממנה" (שם, 660). הבחנה זו היא אבן יסוד של הפוזיטיביזם הלוגי.

בפרט, האדם רואה רק תנועה יחסית ולכן היא הדבר היחידי שקיים בטבע ואין משמעות לקיומה של תנועה מוחלטת. מאך הוסיף מסקנה חריפה יותר להצהרה זאת: תנועה (יחסית) יכולה להיות נצפית (להיות נתפשת) רק ביחס לעצם ממשי וחומרי. כלומר, לא ניתן עוד לבחור מערכות ייחוס מופשטות שאותן אנו מדמיינים על המרחב, אלא אם נעגן אותן (נבחר את ראשיתן) בעצם ממשי חומרי (כגון כוכב בשמיים או עץ ליד הכביש). מאך המשיך והעז וקבע שהתנועה היחסית אינה נמדדת ביחס לעצם החומרי אלא גם נקבעת על ידו (במעין סיבתיות לוגית). כלומר: אם נסיר את עצמי הייחוס, ייתכן שהגוף ינוע בצורה שונה מבחינתנו.

תקיפת המכניקה הניוטונית וטיעון הדלי

מאך השתמש באונטולוגיה זו כדי לתקוף את המכניקה הניוטונית שהניחה "מרחב מוחלט" וכתוצאה מכך הוכיח ניוטון שהוא יכול לזהות תנועות מוחלטות. לב ההוכחה של ניוטון לכך היה ניסוי מחשבתי הנקרא "טיעון הדלי" שבו דלי ובו מים מתחיל להסתובב וכתוצאה מהסיבוב מתקערים פני המים, ללא תלות בתנועה היחסית בינם לבין הדלי, אלא רק עקב העובדה שהדלי באמת מסתובב. 

מאך תקף טיעון זה באמצעות המסקנה שהסיק לעיל, הדלי "באמת מסתובב" רק ביחס לעצם חומרי כלשהו, למשל: שאר כוכבי השמיים. כעת, אמר מאך, ייתכן שהמים יתקערו אם נקבע את הדלי במקומו ונסובב סביבו את שאר כוכבי השמיים. אך לפי האקטואליזם של מאך אין מקום במדע לטיעוני "אילו" כי הדבר האקטואלי היחיד הוא מה שקיים. במילותיו שלו:

השפעה
למאך הייתה השפעה ישירה על הפילוסופים של החוג הווינאי ועל אסכולת הפוזיטיביזם הלוגי. רוב רעיונותיו הבסיסיים היו ניסוח מחדש, בצורה פשוטה ופופולרית, של הרעיונות העיקריים בתורת ההכרה של עמנואל קאנט ובהכרזה שהמציאות כשלעצמה אינה נתונה לנו ישירות אלא רק תחושותינו - ולכן הם הדבר היחידי שאקטואלי מבחינתנו. מאך ניסח זאת בצורה חריפה וטען כי

אלברט איינשטיין הושפע ישירות מהגותו וציין אותו כנביא שהקדים לחזות את תורת היחסות.

קישורים חיצוניים
* באנציקלופדיית סטנפורד לפילוסופיה

לקריאה נוספת
* שלוש מהפכות קופרניקניות, זאב בכלר:  ע"מ 157 - 168.



 
 
 



אֶוּגֶ’נִיוֹ קַאלוֹ (באיטלקית Eugenio Calò) יהודי איטלקי, גיבור איטליה על פעילותו כפרטיזן נגד הנאצים בתקופת מלחמת העולם השנייה. נולד ב-1906 ונרצח ב-14 ביולי 1944.

קאלו היה סגן מפקד חטיבת הפרטיזנים "פִּיוֹ בּורִי", אשר פעלה נגד הנאצים בהרי קאזֶנְטִינוֹ שבטוסקנה. אֶוּגֶ’ניוֹ זכה להוקרה רשמית כגיבור איטליה ולמדליית זהב על גילוי אנושיות וגבורה עילאיים בפני האויב הגרמני. הוא חס על חיי חיילים גרמנים ועקב כך נרצח באכזריות בידי הצבא הגרמני באירוע הידוע כטבח סן פולו.

ביוגרפיה
נעוריו ותחילת דרכו
אֶוּג’ניו קַאלו נולד בשנת 1906 בפיזה שבטוסקנה, בן למשפחה יהודית ותיקה באיטליה. הוא גדל, התחתן והקים משפחה ובית בעיר אַרֶצוֹ. היה לו בית מלאכה לייצור מכלים לתעשיית היין המקומית. במהלך מלחמת העולם השנייה איבד את פרנסתו, את ביתו ולבסוף גם את אשתו קָרולִינָה ושלושת ילדיו אֶלֶנַה, רֶנְצוֹ ואַלברטוֹ, אשר נתפסו בידי הגרמנים. דבר תפיסתם נודע לו והוא ניסה לארגן פעולה לשחררם מבית המעצר איל-מוראטה (Il Murate) בעיר פירנצה. בחודש מאי 1944, כאשר היה קאלו בן 38, הועלו קרולינה אשתו ושלושת ילדיו על הרכבת ונשלחו במשלוח מספר 16 למחנה ההשמדה אושוויץ. קרולינה, שהייתה בהריון מתקדם, ילדה את ילדם הרביעי ברכבת. עם הגיעם למחנה המוות, נרצחו קרולינה וארבעת ילדיה בתאי הגזים.

הפעילות כנגד הגרמנים

חדשיים לאחר מכן, כאשר תפסו קאלו וחבריו הפרטיזנים כ-30 חיילים גרמנים, הוא הפעיל את כל כובד משקלו כמפקד וכאדם, ובניגוד גמור לרצון חבריו, מנע מהפרטיזנים מלהרוג את החיילים הגרמנים שנפלו בידיהם. במקום זאת, התנדב להבריח את החיילים הגרמנים שנתפסו, אל מעבר לקו החזית ולהסגירם לבעלות הברית כשבויי מלחמה. 

לכל אורך שנת 1944 ביצעו הגרמנים טבח אחר טבח באזרחים איטלקים חפים מפשע, על-מנת להרתיע את האוכלוסייה האזרחית מלשתף פעולה עם בעלות הברית המתקדמות מדרום, ועם ארגוני הפרטיזנים שחיבלו במאמץ המלחמתי הגרמני. אֶוּג’ניוֹ קַאלו, וחבריו אנג'לו ריקאפיטו ולואיג'י ולנטיני יצאו עם קבוצה של שבויים גרמנים לעבר מפקדת בעלות הברית שהייתה בקורטונה, תוך ידיעה ברורה שתפיסתם האפשרית תעלה לתושבי הכפרים שבאזור בטבח אכזרי, ולהם במוות בעינויים קשים ביותר. הקבוצה מצאה דרך ביערות קסנטינו אל מעבר לקווי הגרמנים, וב-2 ביולי 1944 הגיעה לקורטונה והסגירה את החיילים הגרמנים לידי הכוחות הבריטים.

על פי בקשת הגנרל קלארק, מפקד הארמיה החמישית של בעלות הברית, התנדבו קַאלו וריקאפיטו לחזור לצד הגרמני של החזית לשם העברת מסרים ותיאום-פעולה בין הפרטיזנים ובין בעלות הברית לקראת הכניסה אל העיר אַרֶצוֹ, שתוכננה ליום הארבעה עשר ביולי.
הם הצליחו לעבור שוב מבעד לקו החזית ולהגיע אל חבריהם הפרטיזנים שישבו בטחנת-הקמח Molin de Falchi שם הקימו הפרטיזנים מתקן מעצר ליתר החיילים הגרמנים ששבו.
חייל גרמני שהצליח לברוח, דיווח לצבא הגרמני ולמשתפי פעולה פאשיסטים על קיום מחנה המעצר. ב-14 ביולי, לאחר שהגיעו קַאלו וריקאפיטו אל חבריהם, החלה מתקפה של הגרמנים והתנהל קרב קשה בו נפלו כ-40 פרטיזנים.

הטבח בסן-פולו
הפרטיזנים שנשארו בחיים הובלו אל הכפר סן-פולו לשם חקירה וביצוע פעולת עונשין. הפקודות בצבא הגרמני, הנחו לחרוג מכללי אמנת ז'נבה, ואסרו כל היסוס או גילוי רחמים כלפי האוכלוסייה האזרחית. ההנחיות הבטיחו הגנה מוחלטת של הפיקוד העליון בפני כל אישום של גילויי אכזריות ושל חריגה מכללי המלחמה המקובלים. 

הפקודות הורו במפורש על עינויים ורצח של לוחמים ואזרחים חפים מפשע כאחד, עשרה אזרחים על כל חייל גרמני שנהרג. בהתאם לפקודות, נאספו כל הגברים שבכפר (מלבד הכומר). הגרמנים ריכזו את הפרטיזנים השבויים בווילה מנצ'יני, ששימשה כמפקדה, וחקרו אותם בעינויים ותוך התעללות קשה ביותר. עדות של תושבת הכפר מספרת על צעקות, מכות ויריות שנשמעו למרחוק, עד כדי כך שהכומר בא על מנת לחקור. 

עדויות נוספות מתארות את פרטי ההתעללות שהייתה סאדיסטית ביותר. קאלו וריקאפיטו עמדו בעינויים מבלי לחשוף את המידע שהיה בידיהם. מקץ כחצי יום, הובלו הפרטיזנים השבויים, פצועים ועל סף מוות, ביחד עם תושבי הכפר שנתפסו, לשדה שליד וילה ג'יליוזי הסמוכה (שהופקעה למגורי החיילים הגרמנים). השבויים אולצו לחפור שלושה בורות, ותושבי הכפר נורו והושלכו לבור. 

הפרטיזנים הושלכו לבור עם הגופות בעודם בחיים, וכוסו בעפר כאשר ראשם בולט אל מחוץ לאדמה. לבסוף פוצץ חומר נפץ שנטמן בבור ביחד עם האנשים. הגרמנים לא אפשרו לכומר ולתושבי הכפר להביא את גופות החללים לקבורה מסודרת. רק כעבור ארבעה ימים, כאשר נכנסו הכוחות הבריטים לכפר, יכלו תושבי הכפר לדאוג למתיהם. הם הוציאו ואספו גופות וחלקי גופות, זיהו את החללים, והביאום לקבורה. גופתו של קאלו זוהתה על ידי ג'יג'י ולנטיני על פי הכותפות שנתן לו, והובאה לקבורה בבית הקברות היהודי בעיר פירנצה שם נטמנה בצמוד לקבר הוריו.

הנצחת זכרו
* שמו של אוג'ניו, כמו גם שם אשתו קָרולִינָה ושלושת ילדיו אֶלֶנַה, רֶנְצו ואַלברטו, מונצחים על לוח הזיכרון בחזית בית הכנסת של פירנצה.
* בשנת 1947 הוענקה לקאלו מדליית-זהב והתואר גיבור איטליה על פעולותיו כנגד הנאצים.
* מדי שנה, ב-14 ביולי נערך טקס רשמי לציון טבח סן-פולו ליד לוח הזיכרון שהוצב במקום בצמוד לוילה ג'יליוזי. 
* ביום השנה לשחרור העיר ארצו, ה-16 ביולי 1944, נערכים טקסים לזכר הנופלים ולזכר ההתנגדות לכיבוש הנאצי. רשויות הדת, העיר, הצבא והמחוז, מקיימות טקסים רשמיים ומנציחות את זיכרון האירועים והנופלים. 
* בערים ופירנצה יש רחובות על-שם פרטיזנים רבים וגם על-שם אוג'ניו קאלו. 
* בעיירה קוארטה הצמודה לארצו נקרא בית ספר יסודי ע"ש אוג'ניו קאלו. בפתח ביה"ס פסל לזכר אוג'ניו והנופלים בהתנגדות לגרמנים.
קישורים חיצוניים
* ניתן לצפות באתר Google Video              
* באתר יד ושם קיימים דפי מידע על ושלושה מילדיו, ׮ (כמתואר לעיל ילדו הרביעי נולד ברכבת לאושויץ ועל כן לא ידוע השם שניתן לו על ידי אימו).

*
*
*
*
*
*
*
*
* (חפש את תיאור יום הארבעה עשר ביולי)

*ניתן לבקש מאחינו של אוג'ניו קאלו מידע נוסף, חוברת זיכרון ועותק של.



אחמד בן-בלה (בערבית: أحمد بن بلّة) היה נשיאה הראשון של אלג'יריה בשנים 1963 - 1965 ונחשב לאבי האומה האלג'ירית.

היה חבר במחתרת FLN שלחמה נגד השלטון הצרפתי במלחמת העצמאות של אלג'יריה.

הודח מהשלטון על ידי שר ההגנה בממשלתו, הווארי בומדיאן.

קישורים חיצוניים
 





האי נבאסה (באנגלית: Navassa Island, מספרדית: nava משמעותו שדה)  הינו אי קטן בלתי מיושב המהווה טריטוריה של ארצות הברית ומנוהל על ידי מנהל הדגה והבר של ארצות הברית.

איש העסקים מקליפורניה, ביל וורן טוען כי האי בבעלותו (בהתאם לחוק איי הגואנו) וכן האיטי טוענת לבעלות על האי.

גאוגרפיה
שטחו של האי כ- 5.2 קמ"ר והוא ממוקם 160 ק"מ דרומית לבסיס צי ארצות הברית במפרץ גואנטנמו שבקובה, וברבע הדרך בין האיטי לג'מייקה.

שטח האי סלעי, וגדל בו מעט עשב המסוגל לספק מזון לעדרי עיזים. כמו כן גדלים באי מספר קקטוסים.

היסטוריה
גילוי האי
בשנת 1504 בעת שהותו של כריסטופר קולומבוס בג'מייקה הוא שלח מספר סירות קנו להיספניולה בבקשת חילוץ. בדרכן ראו הספינות את האי וקראו לו "נבאזה", אולם מאחר שלא היו בו מים מתוקים לא נחתו בו ימאים במשך 350 השנים לאחר מכן.

תביעות בעלות על האי
בשנת 1857 הכריז רב החובל האמריקני פיטר דנקן על בעלותו על האי במסגרת חוק איי הגואנו משנת 1856 בשל מרבצי הגואנו באי.
המרבצים ניכרו בין השנים 1865 - 1898 על אף מחאות ממשלת האיטי אשר טענה לבעלות על האי - טענה שנדחתה על ידי ארצות הברית.

דנקן מכר את זכויותיו באי לחברת פוספטי נבאסה מבלטימור אשר הקימה באי אתר כרייה גדול, וכן בתי מגורים עבור 140 שחורים ששוחררו במלחמת האזרחים של ארצות הברית מעבדותם וחיפשו עבודה.
העובדים כרו את הגואנו וגררו אותו בקרונות למפרץ לולו, שם המתינו סירות לאסוף את המחצב. מאוחר יותר נבנתה מסילת ברזל באי.

בשל תנאי העבודה הקשים, וההתנהגות הקשוחה של המשגיחים הלבנים, פרץ מרד באי בשנת 1889, והמשגיחים נרצחו. אוניית מלחמה החזירה את השחורים לבולטימור למשפט רצח. אגודות לזכויות אדם בארצות הברית ובהם האחווה של מסדר דייגי הגליל מינה את עלויות ההגנה של השחורים שטענו להגנה עצמית וכן טענו כי לארצות הברית אין סמכות על האי. המשפט הגיע לבית המשפט העליון של ארצות הברית בשנת 1890 אשר פסק כי חוק הגואנו תואם לחוקת ארצות הברית והורה על הוצאה להורג של השחורים. בשל מחאה ציבורית רחבה, נשיא ארצות הברית בנג'מין הריסון המיר את העונשים לעונשי מאסר.

בשל מלחמת ארצות הברית-ספרד בשנת 1898 נפסקה הכרייה באי, והחברה פשטה רגל.

לאחר פתיחת תעלת פנמה
לאחר פתיחת תעלת פנמה בשנת 1914 קיבל האי חשיבות אסטרטגית בהיותו על נתיב הספינות הנע בין ארצות הברית לתעלה. באי הוקם מגדלור שגובהו 45 מטרים (פורק בשנות ה-90 של המאה ה-20) בשנת 1917. שומרי המגדלור הוחלפו בשנת 1929 במשואה אוטומטית, והחל משנת 1939 ועד פירוקו נוהל המגדלור על ידי משמר החופים של ארצות הברית.

מלחמת העולם השנייה
במהלך מלחמת העולם השנייה שימש האי נקודת תצפית של צי ארצות הברית. מאז שעזבו כוחות הצי את האי עם תום המלחמה, האי אינו מיושב.

האי לאחר סיום מלחמת העולם השנייה
מאז מלחמת העולם השנייה נוהגים להגיע לאי חובבי רדיו במטרה לשדר מהטריטוריה הנחשבת ל"מדינה נפרדת" על פי כללי איגוד חובבי הרדיו של ארצות הברית.

ב-29 באוגוסט 1996 הועברה השליטה באי לידי משרד הפנים של ארצות הברית, וב-16 בינואר נקבע כי הגוף המנהל את האי יהיה המשרד לענייני האיים של ארצות הברית.

בשל ייחודו של האי כאתר טבע שכמעט לא נפגע בידי האדם במהלך המאה ה-20, הועבר האי ב-3 בדצמבר 1999 לידי משרד הבר ודגה של ארצות הברית, אשר הפכו את האי לשטח טבע מוגן. הכניסה לאי נאסרה בלא היתר ממשרד הדגה והבר בפוארטו ריקו והאי משמש משלחות מחקר הבאות לצפות בצומח ובבעלי החיים של האי.

כלכלה
האי בלתי מיושב ואין בו פעילות כלכלית. המחצב היחיד באי הינו גואנו.

קישורים חיצוניים

 - משרד האיים של ארצות הברית

* 




מאניק סטריט פריצ'רז היא להקת רוק וולשית. 

הלהקה החלה את דרכה בתחילת שנות ה-90 והייתה אחת הלהקות החשובות באותה תקופה. המאניקס החלה את דרכה בתור להקת פאנק רוק וכיום מקושרת יותר עם רוק אלטרנטיבי, לאור השינויים שחלו על הלהקה במהלך השנים. היא ידועה בעיקר בשל העלמותו המסתורית וההתאבדות האפשרית של גיטריסט הלהקה, ריצ'י ג'יימס אדוארדס. ב-24 בנובמבר 2008 הכריזו באנגליה על מותו הרישמי של ריצ'י.

דיסקוגרפיה
* Generation Terrorists  (1992)
* Gold Against the Soul  (1993)
* The Holy Bible  (1994)
* Everything Must Go  (1996)
* This Is My Truth Tell Me Yours  (1998)
* Know Your Enemy  (2001)
* Lifeblood  (2004)
* Send Away the Tigers  (2007)
* Journal for Plague Lovers  (2009)
* Postcards from a Young Man  (2010)
* 70 Songs Of Hatred And Failure  (2011)

הערות שוליים

קישורים חיצוניים

*
* 
* 
*


 
 
באלגברה, הסגור האלגברי (algebraic closure) של שדה F הוא השדה הקטן ביותר המכיל את F, שהוא סגור אלגברית. את הסגור האלגברי אפשר לבנות על ידי שילוב של כל ההרחבות ממימד סופי של השדה המקורי. כדי לשלב בין השדות השונים כראוי, יש להפעיל את הלמה של צורן.

לכל שדה יש סגור אלגברי, שהוא יחיד עד כדי איזומורפיזם. לכן אפשר לדבר על 'הסגור האלגברי', בהא הידיעה. הסגור האלגברי שווה לשדה עצמו רק כאשר השדה כבר סגור אלגברית. כל שדה סגור אלגברית המכיל את F, מכיל גם את הסגור האלגברי של F. כאשר F שדה אינסופי הסגור האלגברי של שדה F הוא בעל אותה עוצמה כמו של F. לדוגמה, הסגור האלגברי של שדה המספרים הרציונליים הוא שדה המספרים האלגבריים, והסגור האלגברי של שדה המספרים הממשיים הוא שדה המספרים המרוכבים. לפי משפט של ארטין ו- Schreier מ- 1927, הממד של הסגור האלגברי מעל השדה הוא 1, 2, או אינסוף. 

בנוסף לבניה המופשטת של סגור אלגברי, היוצאת משדה נתון ומחזירה הרחבה שלו, אפשר להתבונן גם בסגור האלגברי היחסי. אם <Math Formula> שני שדות, אז הסגור האלגברי של <Math Formula> ב- <Math Formula> (או - הסגור האלגברי היחסי) הוא אוסף האברים של K שהם אלגבריים מעל F. 

ראו גם

* סגור שלם (integral closure). 




דוד הרטמן (נולד ב-1931), רב פרופסור ופילוסוף מן הזרם הליברלי של היהדות האורתודוקסית.

הרטמן נולד בברוקלין, ניו יורק, למשפחה אדוקה מהיישוב הישן ממוצא ירושלמי. גדל בארצות הברית. למד בישיבת לייקווד הליטאית-חרדית. אחר כך עבר לישיבת רבי יצחק אלחנן בישיבה יוניברסיטי, והיה לתלמידו של הרב יוסף דב סולובייצ'יק שהסמיכו לרבנות. כיהן כרב בקהילות אורתודוקסיות בארצות הברית ובמונטריאול. בו בזמן למד באוניברסיטה קתולית. 

לאחר מלחמת ששת הימים עלה לישראל, והקים את "מכון שלום הרטמן" (על שם אביו), מרכז חינוכי שלאחר מכן נפתח לידו בית ספר.

הרטמן הוא מבכירי ההוגים של האורתודוקסיה המודרנית המתונה, והוא רואה עצמו כשייך לזרם הליברלי יותר של תלמידי הרב יוסף דב סולובייצ'יק. עקב עמדותיו זכה לביקורת מצד תלמידים אחרים של הרב סולוביצ'יק. כמו כן, הרטמן מגדיר את עצמו כתלמיד של אברהם יהושע השל.

יש נקודות דמיון מסוימות בין השקפותיו לאלו של ישעיהו לייבוביץ'. אומנם בניגוד לליבוביץ', הרטמן אינו פוסל טעמים מוסריים כמניע לקיום מצוות, ומודע ואף מאשר את המימד התרבותי-חברתי שקיים ביהדות. השקפתו לגבי דתות אחרות ולגבי הימנעות מקיום מצוות הדת - פלורליסטית ביותר. הוא סבור שישנן דרכים שונות לפרש את ההתגלות האלוהית בבריאה, והדרך ההולכת בעקבות ההתגלות במעמד הר סיני אינה הדרך הלגיטימית היחידה. הוגים אחרים שהוא קרוב לדעותיהם, הם אברהם יהושע השל ואליעזר גולדמן.

הרטמן הוא ציוני נלהב. בואו לישראל נבע מאמונתו שבישראל ניתן לעצב חברה יהודית מוסרית, בניגוד לגולה, שבה מימוש היעוד היהודי-מוסרי רלוונטי לחיי הפרט אך לא לחיי הקהילה.
 
על דו השיח של הרטמן עם האל כתב בנו, דניאל הרטמן:"נוכחותו של אלוהים בחייו של אבי היא אחד ההיבטים המרכזיים בחייו כיהודי. כפי שסיפר לי, חיו כוללים שיחות פרטיות עם אלוהים. ברם, תוכנם ואופיים המיוחד של היחסים והשיחות האלו נותרו בגדר מסתורין לתלמידיו.בתשובה לשאלה מדוע אלוהים חשוב לך, נהג לענות כמעט בכעס:"מה אתה מתכוון במדוע? הרי אלוהים קיים!"

הרטמן שימש במשך שנים רבות פרופסור למחשבת ישראל באוניברסיטה העברית. זכה פעמיים בפרס ה-"National Jewish Book Award" הניתן לסופרים בארצות הברית.

מספריו
* אושוויץ או סיני?, מכון הרטמן, ירושלים, 1988
* ההלכה כבסיס להידברות רוחנית, עיון על האפשרות לגבש אחדות בישראל על בסיס ההלכה היהודית, ירושלים, 1977
* מורשת במחלוקת, תרגם נועם זוהר, הוצאת שוקן, ירושלים, 2002
* מנהיגות בעיתות מצוקה, על איגרות הרמב"ם, תרגם צבי זהר, ספרית הילל בן חיים, הוצאת הקיבוץ המאוחד, 1989
* מסיני לציון: חידושה של ברית, תרגם נועם זהר, עם עובד, תל אביב, 1992
* עשה לבך חדרי חדרים, תרגם יהב זהר, עורך המהדורה העברית אברהם שפירא, עם עובד, 2005
* ר' יהודה הלוי, קובץ מאמרים, ירושלים: האוניברסיטה העברית, הפקולטה למדעי הרוח, החוג למחשבת ישראל, תשל"ח
* הרמב"ם, הלכה ופילוסופיה, תרגם אביב מלצר, עם עובד, 1979
* רמב"ם - תורת המוסר, קובץ מאמרים, האוניברסיטה העברית, הפקולטה למדעי הרוח, החוג למחשבת ישראל, 1979
* אהבה ואימה במפגש עם אלוהים, מורשתו התאולוגית של הרב יוסף דב סולובייצ'יק, תרגמה עדה פלדור, מכון שלום הרטמן, 2006

לקריאה נוספת
* צבי זוהר, אבי שגיא (עורכים), מחויבות יהודית מתחדשת: על עולמו והגותו של דוד הרטמן, שני כרכים, הוצאת מכון שלום הרטמן בשיתוף עם הוצאת הקיבוץ המאוחד, ירושלים ותל אביב, תשס"א

קישורים חיצוניים
*, מכון שלום הרטמן 
*, מכון הרטמן
*
* אור שרף,, חדשות מחלקה ראשונה, 15 בינואר 2010
* 


יתרון לגודל הוא מונח מתחומי הכלכלה והניהול המתאר מצב בו ארגון גדול נהנה מעדיפות על פני ארגון קטן יותר, מעצם היותו גדול יותר. המושג המשמש הן בהיבט המחקרי והן בהיבט של קבלת החלטות. המושג הנגדי הוא חיסרון לגודל.

את הגודל מאפייינים על פי העניין. מאפייני גודל שכיחים הנם כמות אנשים, היקפי פעילות כגון כמות היחידות המיוצרות, כמות מכירות וכדומה והון.

דוגמאות למצבים של יתרון לגודל
*צמצום באחוז העלויות הקבועות - עלויות קבועות הן הוצאות שאינן תלויות בהיקף הייצור או בכמות המשתמשים, לפחות למשך פרק זמן. ככל שהעלויות הקבועות נחלקות על פני יותר יחידות (אנשים, מוצרים) התקורה ליחידה יורדת, כך שניתן להעמיס עלות יותר נמוכה לכל יחידה בעת מכירתה ועדיין לכסות את העלויות הקבועות.
*שיפור עמדת מיקוח - גודלה של קבוצה מעניק לה כמה יתרונות בעת מיקוח כלכלי. ראשית, בקניה סיטונאית קיים יתרון מובנה של הנחת כמות וככל שהקניה גדולה יותר כך גדלה ההנחה. בנוסף, גודלה של הקבוצה או של הרכישה עשוי להפוך את הרוכשים ללקוח אסטרטגי ולשפר את מעמדם בעת המיקוח. גם עבור הספק יש יתרונות לגודל שכן ספק גדול, המספק את מרכולתו ללקוחות רבים אינו תלוי בלקוח אסטרטגי ומעמדו במיקוח משתפר.

ראו גם
*חיסרון לגודל
*יתרון להיקף


 
שבט יששכר הוא אחד משנים-עשר שבטי ישראל המוזכרים בתנ"ך. 

שבט זה כלל את קבוצת האנשים שהתייחסה ליששכר, בנו התשיעי של יעקב והחמישי מלאה.

במפקד הראשון שערך משה מנה השבט 54,400 איש, ובמפקד השני 64,300 איש.

על פי רבינו בחיי, האבן המייצגת את השבט בין אבני החושן היא אבן הספיר.

בזמן מסעם של בני ישראל במדבר, חנה שבט יששכר במחנה יהודה, שהיה מזרחה למשכן. נחלת יששכר בארץ ישראל הייתה באזור עמק יזרעאל של ימינו.
  
אנשי השבט היו ידועים בחוכמתם הרבה, והתפרסמו במיוחד בזכות ידיעת "סוד העיבור". 

בגלות עשרת השבטים גלה שבט יששכר, ומאז לא נודעו עקבותיו.

ברכת משה לשבט יששכר
שבט יששכר קיבל ברכה ביחד עם שבט זבולון:"וְלִזְבוּלֻן אָמַר שְׂמַח זְבוּלֻן בְּצֵאתֶךָ וְיִשָּׂשכָר בְּאֹהָלֶיךָ. עַמִּים הַר יִקְרָאוּ שָׁם יִזְבְּחוּ זִבְחֵי צֶדֶק כִּי שֶׁפַע יַמִּים יִינָקוּ וּשְׂפוּנֵי טְמוּנֵי חוֹל."




צ'ק פוינט היא חברה ישראלית העוסקת בפיתוח תוכנה לאבטחת מידע - תוכנות חומת אש ו־VPN.

בסיסה הבינלאומי נמצא ברדווד סיטי, קליפורניה, ומרכזי הפיתוח נמצאים בתל אביב (עברו במאי 2007 מרמת גן) ובבלארוס. החברה מעסיקה כיום כ-2,000 עובדים.

היסטוריה
החברה נוסדה בשנת 1993 על ידי שלמה קרמר, מריוס נכט וגיל שוויד. 

בשנת 1999 נכנסה החברה לתחום העסקים הקטנים והבינוניים שלה באמצעות חברת הבת שלה, SofaWare המפתחת מוצרי אבטחת מידע מבוססי חומרה בשיתוף עם צ'ק פוינט, נוקיה, NEC , טושיבה וחברות נוספות. המוצר העיקרי של SofaWare הוא התקן חומרה (S-Box), הניצב בין הרשת הארגונית או המחשב בבית המשתמש, לבין הרשת הציבורית. התקן זה כולל בתוכו גרסאות של תוכנת חומת האש וה- VPN של צ’ק פוינט, שהותאמו במיוחד עבורו, והוא מתאים במיוחד לשימוש בארגונים קטנים ובינוניים, ובבתים פרטיים. התקן החומרה נמכר במספר גרסאות המותאמות לגדלים שונים של ארגונים וכן ישנן גרסאות המותאמות במיוחד לרשתות אלחוטיות.

בנובמבר 2004 הגיש איתי בוגנר, אחד מבעלי Sofaware, תביעה כנגד צ'ק פוינט על תגמולים שלא שילמה ל Sofaware עבור ה S-box. טענת צ'ק פוינט שה S-box פותח עבור צ'ק פוינט ועל כן שייך לה נדחתה על ידי בית המשפט וצ'ק פוינט חויבה לשלם תגמולים ל Sofaware. 

בשנת 2004 רכשה צ'ק פוינט את חברת Zone Labs, אחת מהיצרניות המובילות של תוכנות חומת אש אישית (Zone Alarm). בדצמבר 2008 רכשה החברה מחברת נוקיה, את חטיבת האבטחה של נוקיה, המונה כ-500 עובדים ‏‏.
בשנת 2009 נכללה החברה ברשימת 2,000 החברות הגדולות בעולם, במקום ה-1,561 ‏‏.

הערות שוליים

מוצרים מובילים

* FireWall-1 / VPN-1
* Connectra
* InterSpect
* Eventia Analyzer
* Safe@Office
* VPN-1 Edge
* ZoneAlarm

קישורים חיצוניים
*
*
*


 
 

גיל שוויד (נולד ב-1969) הוא יזם ישראלי בתחום ההיי-טק, מייסד, יו"ר ומנכ"ל חברת צ'ק פוינט, מחברות הטכנולוגיה המובילות בישראל.

שוויד נולד בירושלים והחל לתכנת בגיל 12, בחברה שעסקה בבינה מלאכותית. למד בבית הספר התיכון שליד האוניברסיטה העברית בירושלים ובאוניברסיטה העברית במקביל ללימודים בבית הספר התיכון. שירת ביחידה 8200 של חיל המודיעין. ב-1993 הקים את חברת צ'ק פוינט ומאז משמש כמנכ"ל החברה, עד לשנת 2001 שימש אף כנשיא החברה.

שוויד והחברה שהקים, צ'ק פוינט, מתמחים בתחום אבטחת מידע ואבטחת מחשבים. המוצר הראשון שהחברה ייצרה נקרא Firewall, מותג שהפך לשם גנרי של תוכנות הגנה מפני פריצה.

שוויד בעל הפטנט על טכנולוגיית Stateful Inspection, שעליה מבוסס מוצר הדגל של צ'ק פוינט - FireWall-1.

בשנת 2004 הוענק לשוויד תואר דוקטור למדע לשם כבוד מן הטכניון. הונו האישי נאמד במאות מיליוני דולרים, והוא מאנשי העסקים העשירים בישראל. שוויד מתגורר בתל אביב, נשוי ואב לשניים.

קישורים חיצוניים
* (באנגלית), אתר checkpoint
* 
* 

הערות שוליים


 


חתול שחור-רגל (שם מדעי: Felis nigripes) הוא חתול פרא החי בדרום אפריקה, נמיביה, בוטסואנה וזימבבואה. זהו מין החתול הקטן ביותר בעולם (אורכו של פריט בוגר הוא 35 ס"מ, עם זנב של 15 ס"מ). פרוותו היא בצבע חול עם חבורבורת שחורות. 

סביבות מחייתו הם אזורים צחיחים, דוגמת מדבר הקלהרי. שם הוא צד מכרסמים, לטאות וחרקים. חתולים שחורי-רגליים הם יצורים מתבודדים ופעילים בעיקר בלילה. בשעות היום הם מסתתרים לרוב מתחת לסלעים או בשיחים.

קישורים חיצוניים
*




מעין הוא כתב עת לשירה, אמנות וספרות היוצא לאור על ידי "האקדמיה החופשית" החל משנת 2005 ויצא עד כה בשבעה גליונות. עורכיו הם רועי צ'יקי ארד והמשורר-קולנוען יהושע סימון. הכותבים רובם ילידי שנות השבעים והשמונים. כתב העת מציג את עצמו כ"חלון ראווה לשירה חדשה", על כן רבים בו השמות החדשים והלא-מוכרים. לצד כתב העת מופץ "מערבון", מגזין עצמאי לקולנוע, "החדש והרע", מגזין לאמנות, וחוברות שירה שיצאו בהוצאת "מעין".

כתב העת מעין

הגיליון הראשון של כתב העת "מעין" יצא במקביל ליציאתם של "הו!" ו"מטעם". מעין נבדל מהם בכך שהוא מתעסק לא רק באמנויות הכתובות אלא גם באמנות ויזואלית, ובמחירו הנמוך, שאותו מסבירים העורכים בשאיפה להגיע לקהל צעיר יותר ומבוסס פחות. עורכי העיתון הסבירו כי מחיר העיתון נקבע על פי מחיר שעת עבודה בשכר מינימום. כתב העת מעין מופץ ב-4,000 עותקים לגיליון.

כתב העת "מעין" מכיל שירה, חלק ממנה פוליטי או ארוטי, פרוזה וכן מסות בנושאים מגוונים, כגון: השירה הסינית המודרנית, הקשר בין אדריכלות ישראלית לצבאיות, המעמד ההלכתי של הפירה, פוליטיקה בטקסטים של אריק איינשטיין, היחס בין שירת נמרוד קמר לזו של ט. כרמי ומוזיקת פופ לבנונית. כמו כן, מתפרסמים בעיתון תרגומים, ביניהם של שירה עכשווית מהעולם וכן תרגומים של ג'ונתן סוויפט, בוריס ויאן, אחמד מטר, שירת ימי הביניים, ועד שירה אוגריתית. 

בין הכותבים ב"מעין": יוני רז פורטוגלי, מיכל דר, ואן נויין, דן שדור, אהרן שבתאי, איתי מאירסון, רינת ברקוביץ', צאלה כץ, רומן באימבאיב, זהיה קונדוס, נמרוד קמר ונעמה גרשי. מבין האמנים שהשתתפו במעין ובמגזין האמנות "החדש והרע": גיל שני, דויד עדיקא, נטלי לוין, רועי רוזן, רומן באימבאיב, טמיר ליכטנברג, חיה רוקין,  מעין שטראוס (שעל שמה גם נקרא המגזין), זויה צ'רקסקי, פרדי ופסח סלבוסקי, וכמו כן אמנים רבים נוספים בתחילת דרכם. החל מהגיליון השני של "החדש והרע" הצטרפה לצוות העריכה האמנית נטלי לוין. "החדש והרע, כולל יצירות לצד ראיונות ומאמרים, הוא סוקר את עולם האמנות הישראלי והעולמי.

כתב העת יחד עם אתגר והכיוון מזרח יזם והוציא ב-2007 את "אדומה - אסופת שירה מעמדית", לאחר מכן יחד עם כתבי עת אחרים וגרילה תרבות סייע להוציא את "לצאת" נגד המלחמה בעזה ב2008 ואת "שירון המהפכה" (אוגוסט 2011) לתמיכה במאבק החברתי. כמו כן, ארגן הפגנות ואירועים פוליטיים וחברתיים הקשורים לשירה ברחבי הארץ.

מערבון
מהגיליון השני של מעין צורף בתוכו מגזין קולנוע עצמאי בשם מערבון, שנערך על ידי יהושע סימון. מערבון מכיל ביקורות על סרטים ישראלים וזרים (למשל, אור, "קרוב לבית", "פארק העונשים" של פיטר ווטקינס, סדרת אסקימו לימון), מאמרי רוחב (קולנוע הומואי בישראל, השפעת כתוביות התרגום על הקולנוע), הצצה לקולנוע בינלאומי (כתבת שער על הבמאי הסיני ג'יה זאנג קה, ראיון מתורגם עם הבמאי רוברטו רוסליני, טלנובלות פוליטיות בדרום אמריקה), ראיונות (למשל עם במאי הסרט וסרמיל), סינופסיסים לסרטים של יוצרי קולנוע ותמונות מתוך תהליך ההפקה. בגיליון השני של מערבון חשף דני רוזנברג מאמר שכתב בצעירותו עמוס גוטמן לעיתון התיכון על "סטיריקון" של פליני והוא מסביר את הקשר בין המאמר ליצירתו של גוטמן, ובגיליון השלישי, מתי שמואלוף כותב על הסטריאוטיפים בביקור התזמורת.

רוב כותבי מערבון הם קולנוענים צעירים בעצמם וכתב העת ניכר בקו האקטיביסטי שלו בכל הקשור ליצירה קולנועית, ומכיל כתבות ומניפסטים כמו: מאמר פולמוסי בגנות השפעת קרנות הקולנוע על הסרטים הישראליים, סקירה של החיים הסטודנטיאלים בבית הספר לקולנוע סם שפיגל, מאמר תמיכה באיגוד התחקירניות, תרגום מפורטוגזית של "מניפסט הקולנוע של הרעב", ומאמר של ימין מסיקה נגד הפקות מקור. כיום, מערבון הוא כתב העת היחיד בישראל לקולנוע שיוצא עצמאית ולא כחלק מגוף ציבורי. בהקדמה לגיליון הראשון מצהירים חברי המערכת "העיתון רואה אור במסורת הכתיבה המנסה לא פחות מאשר לשנות ולשפר את הקולנוע".

בין הכותבים במערבון: דני רוזנברג, תום שובל, בני בן-דוד, נועם יורן, ליאת סימון, אדם אבולעפיה, ארי ליבסקר, שמוליק דובדבני ורועי רוזן.

עם יציאת הגיליון החמישי של מערבון, ארבעת הגליונות הראשונים הועלו לקריאה חופשית באינטרנט.

מערבון יצא בשישה גיליונות, כשהעותק השלישי הוא כפול ומכונה "מערבון 3+4". 

הוצאת מעין

החל מהגיליון הרביעי של מעין, הפך כתב העת להוצאת ספרים. הספר הראשון שיצא הוא עין הכמהין של המשוררת הישראלית הצעירה (ממוצא וייטנאמי) ואן נויין. הספר יצא בפורמט של חוברת שמחולקת עם כתב העת.

יחד עם הגיליון החמישי של מעין, יצא הספר "אני רוצה לתייק אותך" מאת נמרוד קמר שכולל שירים ומסמכים. חלק מהשירים עוסקים בתרבות דיגיטלית, בין השאר בויקיפדיה. לגיליון השישי צורף ספר השירה של מיכל דר, "גלשן".

קישורים חיצוניים

מאמרים, ראיונות וביקורות
* 
* 
* "מעין חי בתל אביב",
* "אין מה לדאוג - אנחנו ערבים ישראלים", בהארץ ספרים
* 
*  - מאמר על גיליון 2 של "מעיין"
* 
* דורון קורן,, ynet, על הפורנוגרפיה והשחרור בפואטיקה של מעין
*דפנה שחורי,, nrg  - שיחה עם יהושע סימון ורועי ארד
* 
*, יהונתן גפן על מעין 3, מעריב סופשבוע.
*, ynet
*, מנחם בן, תרבות מעריב, על מעין 4 והספר 'עין הכמהין' של ואן נויין.
* אריק גלסנר,, בלוג באתר "רשימות", 28.5.2008
* אלי הירש,, ידיעות אחרונות 14/8/09
* לרגל 7 שנים למעין,, יותם שווימר, ynet 

גליונות שלמים של מעין והחדש והרע
*
*
*

טקסטים ממעיין ומערבון ברשת

* מתוך מערבון, מגזין הקולנוע של מעיין
*
* נעמה גרשי - - שיר - מתוך "העוקץ", בלוג חברתי
*,, הצעה צנועה ברוח, מארב, מתוך מעין 1
*, nrg
*
*, נענע 10

הערות שוליים



לואי השנים עשר "אבי האומה" (27 ביוני 1462- 1 בינואר 1515), בן לשושלת ולואה, מלך על צרפת משנת 1498 עד שנת 1515.

לואי היה בן דודו של שארל השמיני, והוכתר למלך לאחר מותו של האחרון ב־7 באפריל 1498. עם הכתרתו בוטלו נישואיו הראשונים לז'אן (בתו של לואי האחד עשר), ובשנת 1499 הוא נשא לאישה את אן מברטאן, אלמנתו של שארל השמיני, כדי שיוכל להמשיך ולהחזיק בחבל ברטאן כנחלתו של מלך צרפת. בשנת 1514, אחרי מותה של אן מברטאן, שילדה לו שתי בנות, נשא לאישה את מרי טיודור (אחותו של הנרי השמיני, מלך אנגליה) כחלק של הסכם השלום בין אנגליה לבין צרפת, ובתקווה שתלד לו בן שיוכל לרשת אותו, אך ללא הצלחה.

המלך לואי השנים-עשר תבע לעצמו את דוכסות מילאנו שבאיטליה משום שהיה נכדה של ולנטינה ויסקונטי, בתו של ג'אן גָלֵאָצוֹ הראשון, דוכס מילנו. היו לו גם תביעות לכתר ממלכת שתי הסיציליות (שכללה את העיר נאפולי שבאיטליה ואת האי סיציליה), בהסתמך על תביעותיו של שארל השמיני. 

באוקטובר 1499 אחרי שחתם על ברית עם רפובליקת ונציה ועם שווייץ, לואי השנים עשר נכנס למילאנו בתהלוכת ניצחון והכריז על עצמו כדוכס מילאנו וכמלך נאפולי וסיציליה. לודוביקו ספורצה, שהיה דוכס מילאנו, נמלט אל חצרו של מקסימיליאן הראשון, קיסר האימפריה הרומית הקדושה, אך שב עם צבא שכירים שוויצרי, גרמני ואיטלקי וכבש את מילאנו מידי הצרפתים (5 בינואר 1500). כעבור שלושה חודשים בלבד ספורצה נתפס בידי הצרפתים, נלקח כאסיר ונכלא במצודת העיר לוש שבעמק הלואר.

ב- 11 בנובמבר 1500 נחתם הסכם גרנדה בין לואי השנים עשר לבין פרננדו השני, מלך אראגון על חלוקת ממלכת שתי הסיציליות. על פי הסכם זה ממלכת נאפולי נמסרה ללואי השנים עשר בעוד שסיציליה נמסרה לפרננדו השני. ב- 13 באוקטובר 1501 נחתם הסכם בין לואי השנים עשר לבין מקסימיליאן הראשון שלפיו הכיר האחרון בכיבושיו של לואי השנים עשר בצפון איטליה. בינתיים התגלעו חילוקי דעות בין לואי השנים עשר לבין פרננדו השני. כתוצאה, פרצה מלחמה שבעקבותיה נחתם הסכם ליון (31 בינואר 1504) שלפיו לואי השנים עשר ויתר על שלטונו בממלכת נאפולי תמורת הכרה בשלטונו במילאנו ובג'נובה. 

כדי לבלום את התפשטותה של רפובליקת ונציה, האפיפיור יוליוס השני הקים ב- 1508 את הליגה של קמברה עם לואי השנים עשר, מקסימיליאן הראשון ופרננדו השני. אם כי כוחותיו של לואי השנים עשר הביסו את אלה של ונציה בקרב אנדיילו (14 במאי 1509), יוליוס השני הבין עד מהרה כי לצרפתים תוכניות משלהם לגבי איטליה. ב - 1510 הוא פרש מן הליגה של קמברה וכרת ברית עם ונציה, אך ברית זו הובסה שוב ושוב בידי הצרפתים.

ב- 1511 יוליוס השני כרת ברית עם ספרד במטרה להרחיק את הצרפתים מאדמת איטליה. לברית זו שכונתה הליגה הקדושה, הצטרפו גם מקסימיליאן הראשון והנרי השמיני, מלך אנגליה. כוחות צרפת בפיקודו של גאסטון דה פואה הביסו את הספרדים בקרב רוונה (11 באפריל 1512), אך דה פואה נהרג בקרב זה והצרפתים נאלצו לסגת מאדמת איטליה  אחרי שכוחות שווייץ, שהצטרפה לליגה הקדושה, פלשו למילאנו. צבאו של לואי השנים עשר פלש שוב לאיטליה, אך נאלץ לסגת ממנה אחרי שהובס שוב בידי השווייצרים בקרב נובארה (1513). בכך הגיעו לקצם ניסיונותיו של לואי השנים עשר להשתלט על איטליה.

הנרי השמיני, מלך אנגליה שניצל הזדמנות זו, פלש עם צבאו לצרפת, נחל ניצחונות על צבאה ובאוגוסט 1513 כבש את הערים טורנה (כיום בבלגיה) ותרואן (כיום בחבל נור-פה דה קאלה בצרפת). ג'יימס הרביעי, מלך סקוטלנד שהיה בן בריתה של צרפת, פלש לאנגליה אך נהרג בקרב שדה פלודן.

לואי השנים עשר היה מלך פופולרי משום שהפחית את המיסים והנהיג רפורמה בחוק הצרפתי. על כך זכה לכינוי "אבי האומה". הוא מת ב־1 בינואר 1515 ונקבר בבזיליקת סן דני שליד פריז. בגלל החוק הסאלי, שלא איפשר לנשים לרשת את כתר צרפת, ירש את הכתר בן דודו  פרנסואה הראשון. כדי לדאוג שמלכי צרפת הבאים יהיו צאצאיו, חיתן לואי את בתו קלוד לפרסנואה.

נישואים
* 1476 - ז'אן
* 1499 - אן מברטאן
* 1514 - מרי טיודור

בנות:
* קלוד - (1499-1524)
* רנה - (1510-1575)

קישורים חיצוניים



 

החשופית הצהובה (שם מדעי: Limax flavus), היא רכיכה יבשתית השייכת למשפחת החשופיות בסדרת  שבלולי היבשה. 

הקונכייה של החשופית הצהובה חבויה, כך שגופו של החילזון נראה חשוף - מכאן שמו. צורתו תולעתית ובראשו יש שני זוגות משושים: האחורי מתנשא מעל הקדמי, הוא ארוך יותר ובקצהו עיניים. אורך גופה של החשופית הצהובה, הוא 8 ס"מ. צבעה ירקרק-צהבהב, מוכתם בכתמים צהובים, והמשושים כחלחלים. החשופיות הצהובות הן דו מיניות - כל אחת מהן גם מעבירה זרע לחברתה וגם מטילה ביצים. החשופיות שוכנות במרתפי בתים, במערכת ביוב ועל קירות בתים. לעתים הן זוחלות במערכת הביוב ויוצאות אל חדרי אמבטיה ואל מטבחים. הן שכיחות גם בגינות נוי ובמטעים. מזונה של החשופית הם: פטריות, אצות, ורקבובית מן הצומח.


פנזין (באנגלית Fanzine, הלחם בין Fan, מעריץ ו-Zine, קיצור של מגזין) הוא כתב עת לא-מקצועי העוסק בתחום ספציפי. פנזינים אינם ממומנים על ידי גופים ציבוריים או מסחריים, והמוציאים לאור, העורכים והכותבים בדרך כלל אינם מקבלים כסף על טרחתם. המחיר של הפנזין הוא בדרך כלל זעום, ומשמש לכיסוי ההוצאות בלבד. פנזינים רבים מודפסים על ידי סטנסילים או במכונת צילום.

קישורים חיצוניים
*, המתארח באתר
* 
*צאלה קוטלר,, גלובס, 23 ביוני 2011



חשופיות ים (שם מדעי: Nudibranchia) הן רכיכות תת-מימיות ממחלקת החלזונות. לסדרה זו שייכים יותר מ-3,000 מינים. השם המדעי של הסדרה נגזר מהמילה הלטינית nudus שפירושה "חשוף" ומן המילה היוונית brankhia שמשמעותה "זימים".

ראו גם
* ארנב ים


 

הרב שמואל בנימין הרלינג (כ"ד אדר תרצ"ו 18 במרץ 1936 - כ' תשרי תשס"א 19 באוקטובר 2000) היה רב ומחנך ישראלי. נפל בקרב ירי שהתפתח בהר עיבל שליד שכם, לאחר שמחבלים פלסטינים פתחו באש על קבוצת מטיילים.

קורות חייו
שמואל בנימין הרלינג נולד לרחל ויהושע הרלינג באיצקן, בבוקובינה שברומניה. באוקטובר 1941 גורש עם משפחתו ועוד כ־150 אלף יהודים לטרנסניסטריה, במה שכונה "צעדת המוות", שם שהו עד לשחרורם בידי הרוסים במרץ 1945. חוויה זו היא שגרמה לו לרצות להיות חייל קרבי בצבא העברי. בסוף שנת 1945 עלה לארץ ישראל עם הוריו, לאחר שקיבלו סרטיפיקט מידי הבריטים. 

המשפחה התיישבה בתל אביב, והוא נשלח ללמוד בבית הספר "מוריה" בתל אביב, ולהיות חניך בתנועת בני עקיבא. לאחר מכן למד בישיבת בני עקיבא כפר הרואה עם קבוצת שבט "איתנים" שמדריכם היה הרב חיים דרוקמן. ולאחר מכן השתתף עם חברי גחל"ת בייסוד והקמת ישיבת כרם ביבנה, ישיבת ההסדר הראשונה, לאחר מכן עלה לירושלים לישיבת מרכז הרב שם הוסמך לרבנות, והיווה ביחד עם חבריו לספסל הלימודים את דור התלמידים הראשון של הרב צבי יהודה קוק. 

בגיל 22 התגייס לנח"ל המוצנח במסגרת שירות ההסדר שלו, שבו שימש כקומונר בתנועת בני עקיבא ואף כיהן כר"מ בישיבת בני עקיבא בשדה יעקב. לאחר שהשתחרר מהצבא שימש כמדריך בישיבת נתיב מאיר. לפני סוף לימודיו בישיבה התחתן עם ברכה, ונולדו להם שמונה ילדים. שימש 19 שנים כרב ומחנך בישיבת בני עקיבא כפר הרואה, תחת הנהגתו של הרב משה צבי נריה, והיווה לתלמידיו דגם של רב וצנחן באמצע שנות הששים, דבר נדיר באותה תקופה. ואכן רבים מתלמידיו פנו לשירות צבאי קרבי, והיו מראשוני הדתיים בסיירות המובחרות, כמו סיירת שקד.

לאחר ייסוד גוש אמונים והקמת ההתנחלויות עבר לגור בקדומים. שימש 19 שנים כראש בית המדרש הגבוה באלון מורה וכן במגוון תפקידי חינוך נוספים. 

בחוגי ישיבת מרכז הרב נחשב הרב הרלינג לדמות מופת ובעל הנהגות מיוחדות ואף זכה לבשל כך לכינוי "בנימין הצדיק". לאחר מותו קובצו סיפורי מופת עליו בספר זיכרון בשם "איש ימינך". 

בכ' בתשרי תשס"א (2000), שבוע אחרי נסיגת צה"ל מקבר יוסף, הצטרף לקבוצת מטיילים לסיור בהר עיבל לתצפית על שכם וקבר יוסף, לשם "שבועת אמונים ליוסף" כהגדרת הקבוצה. אחרי תפילה במקום הותקפו על ידי ערבים ממחנה הפליטים עסכר. למרות גילו המתקדם נטל חלק בקרב יריות ממושך כנושא נשק, ביחד עם ארבעת החיילים המלווים מטעם חטיבת השומרון. בשלב מסוים הוא נפגע בלבו ונהרג במקום. נקבר בקדומים והוא בן 64.

חתניו הם הרב מנחם בורשטין, העומד בראש מכון פוע"ה, והפובליציסט והחוקר יואב שורק.

לקריאה נוספת
* יואב שורק (עורך), איש ימינך: חייו ודרכיו של הרב שמואל בנימין הרלינג - ליקוטי מעשים מתלמידיו, בני ביתו ומכריו, תשס"ג
* הספר השלם "איש ימינך" נמצא ברשת: http://www.tsel.org/ravherling/

קישורים חיצוניים
* 
*, אתר בית המדרש לתורה והוראה אלון מורה
*, אתר ynet
*, אתר ynet


 


ז'נדרמריה (בצרפתית: Gendarmerie) היא גוף צבאי העוסק בפעילות שיטור רגילה. האנשים בגוף זה נקראים ז'נדרמים. הז'נדרמריה הוא גוף המחזק את המשטרה, ופועל איתה בשיתוף פעולה. בדרך כלל הז'נדרמריה קיימת בארצות שהיו תחת שלטון נפוליאון.

הז'נדרמריה בארץ ישראל ובמדינת ישראל

לאחר מאורעות תרפ"א, הגיעו שלטונות המנדט הבריטי למסקנה כי כוח המשטרה הקיים אינו יכול לבצע משימות של שמירה על השלום ומניעת מהומות. ביולי 1921 הוקמה "המשטרה המעולה" שכונתה גם "הז'נדרמריה הפלשתינאית" לה גויסו בני הארץ בפיקוד בריטי. בשנת 1922 הוקם כוח דומה בשם "הז'נדרמריה הבריטית" שכלל כשמונה מאות שוטרים בריטים, ותיקי כוח השיטור המלכותי של אירלנד (Royal Irish Constabulary). הכוחות הועסקו ככוח למניעת מהומות, ובמלחמה בכנופיות של שודדים שעדיין פעלו בארץ. פעולתם הצליחה, ולקראת סוף תקופת כהונתו של הרברט סמואל כנציב עליון, ניתן היה לחוש ברגיעה יחסית למצב שלפני הפעלת הז'נדרמריות. יורשו של סמואל, הרברט פלומר, פירק את שתי הז'נדרמריות בשנת 1926. חלק מאנשיהן גויסו למשטרה, וחלק לכוח חדש בשם "חיל הספר העבר-ירדני" שפעל כז'נדרמריה וכמשמר גבול, ולעתים, בתקופת מלחמת העולם השנייה, כיחידה צבאית לכל דבר. חיל הספר העבר-ירדני פורק בפברואר 1948 לקראת סיום המנדט הבריטי.

מספר חודשים קודם להקמת המדינה, החלה הסוכנות היהודית בהקמתם של המוסדות הממלכתיים של המדינה שבדרך, זאת על ידי ועדת המצב. 
בישיבתה הראשונה של הוועדה, שהתקיימה ב-9 בנובמבר 1947, מונתה גולדה מאיר לאחראית על תכנון המשטרה ביחד עם יוסף נחמיאס ויחזקאל סהר (סחרוב) שמאוחר יותר מונה למפכ"ל הראשון של משטרת ישראל. עבודתו של צוות זה הגיעה לכלל גיבוש ב-21 בדצמבר 1947. בהצעה פורט מבנה כוחות הפנים ובו שני חיילות:
*ז'נדרמריה: חיל שיעסוק בתפקידי שמירה וביטחון באזורים שמחוץ לערים ובגבולות.
*משטרה: כוח שיתמסר לפענוח פשעים ומניעתם.
לאחר שורה של דיונים ארוכים בין המשטרה לצבא, הוחלט להקים את חיל הספר, על ידי דוד בן-גוריון בכפיפות לצה"ל, ועל האלוף דוד שאלתיאל, שהתמנה למפקדו הראשון הוטל לבצע את ההקמה של חיל הספר שתפקידו לשמור על גבולות המדינה. 
חיל הספר לא הצליח להתקיים תוך כפיפות לצה"ל ולכן עבר החיל החדש לידי המשטרה ולימים נקרא משמר הגבול.

רשימת ז'נדרמריות וכוחות דומים

אירופה
* אוסטריה Bundesgendarmerie
* איטליה Carabinieri
* אלבניה Xhandarmëria 
* בולגריה Zhandarmeriya (Жандармерия) 
* גרמניה Bundespolizei
* הולנד Koninklijke Marechaussee Royal Constabulary
* טורקיה Jandarma
* מולדובה Trupele de Carabinieri 
* מונקו Carabiniers 
* סן מרינו Gendarmeria 
* סרביה Žandarmerija
* ספרד Guardia Civil המשמר האזרחי
* צרפת הז'נדרמריה הצרפתית
* פורטוגל Guarda Nacional Republicana
* רומניה Jandarmeria
* הונגריה Rendészeti Biztonsági Szolgálat

אמריקה

* ארגנטינה Gendarmería Nacional Argentina|Gendarmería Nacional
* ברזיל Polícia Militar
* מקסיקו Policia Federal Preventiva (PFP) 
* צ'ילה an Carabineros
* קולומביה Colombian National Police
* קנדה Royal Canadian Mounted Police

אפריקה
* אלג'יריה Gendarmerie 
* בנין Gendarmerie 
* קמרון Gendarmerie 
* הרפובליקה המרכז אפריקאית Gendarmerie 
* צ'אד Gendarmerie 
* הרפובליקה הדמוקרטית של קונגו Gendarmerie 
* הרפובליקה של קונגו Gendarmerie 
* ג'יבוטי Gendarmerie 
* גבון Gendarmerie 
* חוף השנהב Gendarmerie 
* מדגסקר Gendarmerie 
* מאלי Gendarmerie 
* מאוריטניה Gendarmerie 
* ניז'ר Gendarmerie 
* סנגל Gendarmerie 
* טוגו Gendarmerie 
* מרוקו Gendarmerie Royale du Maroc|Gendarmerie Royale

אסיה
* ישראל משמר הגבול
* סוריה Gendarmerie 
* לבנון Gendarmerie 


 
 
 


מסוע, שרשרת הובלה או סרט נע הוא אמצעי תחבורה אופקי להעברת חומרי גלם, מוצרים מוגמרים או בני אדם.

מסוע לסחורות וחומרי גלם

המסוע מורכב משתי גלגלות, עם לולאה רציפה המסתובבת סביבן. הגלגלות ממונעות ומגלגלות את הרצועה ואת החומר המונח עליו קדימה. מסועים משמשים רבות להעברה של חומר תעשייתי וחקלאי כגון תבואה, פחם ומחצבים. כמו כן, המסועים משמשים לפריקה עצמאית של מטוסי תובלה, ספינות משא וקרונות משא. מדרגות נעות ומדרכות נעות גם משתמשות בטכנולוגיה זו, כמו גם פסי ייצור. חנויות משתמשות לעתים במסוע על מנת להניע הסחורות לקופה.

בהשוואה למערכת המתוארת לעיל, מערכת הרצפה הנעה היא טכנולוגיה המשתמשת בלוחות על מנת להזיז משא על הרצפה. השוואה נוספת היא מערכת המסוע הגלגל המשתמשת בסדרה של ארגזים מסתובבים.

המסוע הארוך בעולם ממוקם בסהרה המערבית. אורכו 100 ק"מ, ממכרות הפוספט (זרחה) של בו קרא עד לחוף הדרומי ללאיון.

מנגנון המסוע משמש מרכיב בהפצה ואחסנה ממוכנת. בשילוב עם בקרת שליטה ממוחשבת ורציף מצויד, ניתן להגיע להפצה יעילה של ייצור, סיטונאות וקמעונות. המסוע נחשב למערכת החוסכת בכוח אדם והמאפשרת לכבודה גדולה לנוע במהירות דרך תהליך, ובכך מאפשרת לחברות לשלוח ולקבל כמויות גדולות יותר של כבודה עם פחות מקום אחסון ופחות הוצאות כוח אדם.

מסוע לאנשים במסדרונות ארוכים

מסוע הליכה (או מדרכה נעה) הינו מסוע המאפשר להתקדם למרחק גדול באופן מאוזן. נהוג להציב מסועים כאלה בתחנות רכבת, רכבת תחתית, נמלי תעופה או במקומות אחרים עם מסדרונות ארוכים והומי־אדם. מסועים אלה נועדו כדי להקל על ההליכה למרחקי הליכה גדולים עבור אנשים חסרי לקות וכדי להנגיש אותה עבור מי שלקותו מפריעה לו ללכת.

לרוב המהירות של מסועים אלה היא שלושה קילומטר לשעה (מהירות של הליכה איטית) אולם ישנם מסועי הליכה בקצב הליכה רגיל (חמישה קמ"ש) קצב הליכה מאומצת (שבעה קמ"ש) או מהירים יותר, כמו זה בתחנת הרכבת תחנת הרכבת מונפרנאס שבפריז שמהירותו מגיעה עד לתשעה קמ"ש.

ראו גם
* אוטומציה 
* רובוטיקה

קישורים חיצוניים



ז'ורז'-פייר סרה (בצרפתית: Georges-Pierre Seurat; 2 בדצמבר 1859 - 29 במרץ 1891), צייר צרפתי. 
 
נחשב לחלוץ בפיתוח הטכניקה המכונה פוינטיליזם, שיטה של כיסוי התמונה בנקודות ("פואן" בצרפתית) ובכתמים מבודדים של צבע. תחת מכחולו של סרה מתאחדות הנקודות לנוף ולדמויות וזאת ללא משיחת מכחול וללא כל קו. סרא הִרבה לרשום ופיתח סגנון רישום ייחודי של רישום בכתמי גיר קונטה על משטח נייר עבה ומחוספס, באופן שמנצל את בהירות הנייר ואת מרקמו כמקור אור וכאמצעי להשגת טקסטורה רישומית. 

סרה נחשב גם לאמן שהתחיל את הזרם הנאו-אימפרסיוניסטי בציורו יום ראשון אחר הצהריים על גדות האי "לה גרנד ז'אט".

יצירות מפורסמות
בין יצירותיו המפורסמות של סרה ניתן למנות את:-
* מתרחצים באנייר - שגודלה העצום (2x3 מטרים) מותיר רושם רב.
* התמונה "לה גרנד ז'אט" (La grande jatte), הקרויה על שמו של אתר נופש לחוף נהר הסן.

קישורים חיצוניים

*  - זוכה תחרות הסיפור הקצר של "הארץ" לשנת 2007


 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
שימו לב: ערך זה מכיל אירועים מן השנים 300 - 291 לפנה"ס

אירועים

נולדו

נפטרו
* 300 לפנה"ס - אוקלידס
* 298 לפנה"ס (לערך) - צ'אנדרגופטה, מייסד שושלת מאוריה (השושלת משלה בהודו ואפגניסטן)

----
* המאה ה-4 לפנה"ס - המאה ה-3 לפנה"ס - המאה ה-2 לפנה"ס
* 310 לפנה"ס - 300 לפנה"ס - 290 לפנה"ס


 
 


אשלגן חנקתי, ידוע גם בשם "סלפטר" (מלטינית, "מלח אבן", אך ייתכן שהכוונה היא למלח של פטרה), הוא מלח המורכב מאשלגן, חנקן וחמצן.

שימושים
* האשלגן החנקתי משמש בתעשייה לייצור דשן (מקור לאשלגן וחנקה).
* האשלגן החנקתי הינו מחמצן חזק ומשמש בפירוטכניקה כמחמצן בתערובות שונות כגון אבק שרפה ודלק.
* מן האשלגן החנקתי וחומצה גופרתית ניתן להפיק חומצה חנקתית על פי התגובה הבאה:<Math Formula>תוצר נוסף לתגובה הוא אשלגן מימן-גופרי (לעתים, מפאת הטמפרטורה בה מתרחשת התגובה (83 C&deg;) נפלטים גזי  <Math Formula>). 
* האשלגן החנקתי הינו המרכיב העיקרי במלח המשמש להמלחת בשר לצורך שימורו. הוא משמש גם בייצור גלידה ובתעשיית הנקניקים כחומר משמר. ברשימת המרכיבים של מוצרי מזון סימנו בקוד E252.
* לפי אמונה עממית האשלגן החנקתי מקטין את החשק המיני, אין כל בסיס מדעי למיתוס הזה‏‏.
* לאחרונה, הוספה של אשלגן חנקתי במשחות שיניים לשיניים רגישות הוכחה כיעילה בהקלה על רגישות של השן או החניכיים למגע או משב אוויר. האשלגן חודר דרך תעלות בדנטין ופועל על העצב שבמוך השן. ניתן להשתמש גם במלחי ציטרט או אוקסלט של אשלגן לצורך זה.

הפקה
בעבר הפיקו אשלגן חנקתי על ידי ערבוב זבל אורגני, המהווה מקור ליוני החנקה, עם מלט או אפר עצים המהווים מקור לאשלגן. תהליך זה איטי מאוד ומתמשך כשנה לערך.

מאמצע המאה ה-19 הופק אשלגן חנקתי ממרבצי מלחת במדבר אטקמה שבצפון צ'ילה. לאחר שבמהלך מלחמת העולם הראשונה פותחה בגרמניה שיטה להפקה מלאכותית של אשלגן חנקתי, הצטמצמה כריית המלחת בצ'ילה בשנות ה-30 של המאה ה-20.

הייצור המלאכותי של אשלגן חנקתי נעשה באמצעות תגובה של אשלג (אשלגן כלורי) עם חומצה חנקתית:

<Math Formula>.
 

בישראל מיוצר אשלגן חנקתי במפעל חיפה כימיקלים: מביאים אשלגן כלורי KCl לתגובה עם חומצה חנקתית בתערובת ממסים (בוטאנול ופנטנול) בה שוקע התוצר (ככל החנקות גם אשלגן חנקתי מסיס מאוד במים וקשה לשקע אותו מתמיסה מיימית לקבלת תוצר יבש). לאחר שמופרד האשלגן החנקתי ששקע ממחזרים את שארית החומצה החנקתית (שכעת היא בתמיסה עם החומצה המלחית) על ידי מיצוי לתערובת אורגנית אחרת. כך מופקת גם חומצת מלח HCl מרוכזת באותו תהליך.

ראו גם
* מלחת

הערות שוליים




לפני 1881 (העלייה הראשונה)
לפירוט  הניסיונות להרחבת ההתיישבות, ובכלל זה חקלאית, ראו  

תקופת העלייה הראשונה 1904-1881

תקופת העלייה השנייה 1904 - 1914

תקופת המנדט הבריטי 1917 - 1948

מקום המדינה ועד מלחמת ששת הימים 1948 - 1967

ממלחמת ששת הימים עד היום 1967 - 2007

קישורים חיצוניים
* - הלשכה המרכזית לסטטיסטיקה.
* 

הערות שוליים




מִפְרַשׂ הוא יריעה גמישה, המשמשת להנעה  על ידי המרת אנרגיית הרוח לתנועה (בדרך כלל של כלי שיט כגון: סירות, ספינות ויאכטות). כלי שיט המונעים בכוח הרוח נקראים מפרשיות.

מפרש הוא למעשה כנף. הרוח הנושבת על המפרש מפעילה עליו כוחות עילוי וגרר. ככול שיחס כח העילוי לכח הגרר גדול יותר, כך המפרש יעיל יותר. הכח המניע הנוצר על ידי המפרש, הוא למעשה הרכיב של שקול כוחות העילוי והגרר הפונה לכיוון ההתקדמות. ככול שהרוח מגיעה בזווית חדה יותר לכיוון ההתקדמות, רכיב הכח הניצב לכיוון ההתקדמות גדל יחסית לרכיב הכח בכיוון ההתקדמות. הכח הניצב לכיוון ההתקדמות גורם להטיה וטרידה (התקדמות לא רצויה בניצב לקו השדרית). היכולת של מפרש ליצור כח מניע בזויות חדות של רוח פנים נקראת "יכולת לחדד".

שני מרכיבים עיקריים משפיעים על היעילות האווירודינמית של מפרשים:
# היחס בין גובה המפרש לרוחבו.
# קוער המפרש ("הבטן" של המפרש).
ככול שהיחס בין גובה המפרש לרוחבו גדל, יכולת החידוד של המפרש עולה, על חשבון יעילות המפרש ברוח גבית. ככול שקוער המפרש גדלה, המפרש מספק כח עילוי גדול יותר, אבל גם כח הגרר גדל. מסיבה זו תכנון המפרש הוא פשרה בין הגורמים השונים תוך התחשבות בתנאי העבודה הצפויים: כיוון הרוח, עוצמת הרוח, ומומנט ההתישרות של כלי השיט.

קיים מגוון גדול של סוגי מפרשים, שהוא תוצר של מגוון תנאי השיט השונים והחומרים הזמינים לאורך ההיסטוריה ובמקומות שונים בעולם. לדוגמה: אניות סוחר, שסחרו בין העולם החדש והישן, שניצלו את רוחות הסחר היו מצוידות במפרשים מרובעים בעלי יחס גובה לרוחב נמוך, כדי לנצל את הרוחות הגביות (מסלול ותקופת השיט נקבעו בהתאם למשטר הרוחות הידוע). כלי שיט באגן הים התיכון היו מצוידים במפרשים בעלי יחס גובה לרוחב גדול יותר, כדי לנצל את הרוחות שלא נושבות דווקא בכיוונים נוחים. כלי שיט תחרותיים מצוידים במפרשים בעלי יחס גובה לרוחב קרוב לשש, כדי לאפשר שייט מהיר בניגוד לכיוון הרוח, שהכרחי בתחרויות.

סוגי מפרשים
* מרקוני
* גף
* ג'נק
* ספינקר
* ג'ניקר
* לטיני
* רבוע
* ארוך

 



משרד ביטחון, הנקרא במדינות שונות משרד ההגנה או משרד המלחמה, אחראי על הביטחון והצבא במדינות סוברניות.
שר הביטחון הוא בדרך כלל אדם בעל תפקיד מפתח בקבינט הממשלתי.
מאז סוף המאה ה-18 כאשר הקבינטים התחילו להופיע הם נקראו לעתים קרובות "משרד המלחמה", לאחר סיום מלחמת העולם הראשונה במרבית המדינות השתנה השם של משרד המלחמה למשרד ההגנה, אם כי לעתים יריבים של מדינה מכנים את משרד הביטחון שלה והשר העומד בראשו כמשרד המלחמה ושר המלחמה על אף שהשם שונה ואפילו אם מאז ומתמיד לא כונה המשרד בשם זה, כך נוהגות חלק ממדינות ערב וארגוני הטרור כלפי משרד הביטחון של ישראל. 

במרבית המדינות נחשב תפקיד שר ההגנה לחשוב ביותר מבחינה פוליטית, לפעמים, במיוחד במדינות לא דמוקרטיות הוא חשוב אף יותר משר החוץ. לעתים, בפרט בתקופות מלחמה, ראש הממשלה מחזיק גם בתפקיד של שר ההגנה. במשטר צבאי, לרוב שר הביטחון הוא גם ראש הממשלה או ראש המטה הכללי.

ברוב המדינות הדמוקרטיות שר ההגנה הינו אזרח, כאשר הצבא למעשה כפוף לאזרחים; אולם ישנן מדינות, בדרך כלל פחות דמוקרטיות, שבהן שר ההגנה לובש מדים והינו איש צבא. בישראל שר הביטחון הוא אזרח, אך פעמים רבות מדובר במי שהיה קצין בכיר, שזמן לא רב לאחר שפשט את מדיו מונה להיות שר הביטחון.

ראו גם
* משרד הביטחון בישראל
* מחלקת ההגנה של ארצות הברית



החברה להגנת הטבע, שנוסדה בשנת 1953, היא הארגון הסביבתי הוותיק והגדול בישראל, ואחד מארגוני שמירת הטבע והסביבה הוותיקים בעולם. החברה להגנת הטבע היא עמותה ציבורית, הפועלת שלא למטרת רווח (מלכ"ר) וייעודה שמירה על הסביבה, על ערכי הטבע והנוף, ועל המורשת ההיסטורית-תרבותית של האדם בישראל. החברה זכתה בפרס ישראל בשנת 1980 על תרומה מיוחדת לטובת המדינה והחברה בכללה.
בחברה להגנת הטבע חברים כיום למעלה מ-65,000 בתי אב בישראל.

החברה להגנת הטבע הוקמה על רקע מאבק למען שמירת הטבע והנוף בישראל: 
בראשית שנות ה-50 של המאה ה-20 עם היוודע דבר התוכנית לייבש את אגם החולה, נזעקו כמה מאנשי הטבע המרכזיים בארץ והחליטו לצאת במאורגן נגד התוכנית, שמשמעות מימושה הייתה פגיעה אנושה בטבע העשיר והמיוחד של אצבע הגליל. לקריאה לפעולה נענו עוד כמה עשרות אנשי מחקר וחובבי טבע, שיחד הקימו את החברה להגנת הטבע. בראש התנועה עמדו פרופ' אמוץ זהבי ועזריה אלון, שיזמו את הקמת החברה בשנת 1953, מתוך מחשבה כי יש להקים חברה ציבורית, בעלת תשתית רחבה, שתרכז את הפעילויות השונות בתחום שמירת הטבע. אמוץ זהבי שימש במשך שנים ארוכות כמזכיר החברה להגנת הטבע. תוכנית הייבוש יצאה אמנם אל הפועל, אולם לפני מספר שנים הכירה המדינה בצדקת טענות אנשי החברה להגנת הטבע, וחלק מעמק החולה הוצף מחדש. מאז ועד עצם היום הזה, מהווה שמירת הטבע, הסביבה והנוף את סלע קיומה של החברה.

סמל החברה הוא אירוס, מקבוצת אירוסי ההיכל, הנושא עימו משמעות כפולה: ייחודו של הטבע בארץ-אירוסים אלה ייחודיים לארץ ישראל, והחשיבות בשמירה על ערכי טבע אלה.

במהלך השנים הובילה החברה להגנת הטבע מאבקים סביבתיים רבים. הבולט והמוצלח מכולם היה הקמפיין למען פרחי הבר של ישראל, שכלל הכרזה על עשרות מיני צמחים כ"ערכי טבע מוגנים" ופעילות אינטנסיבית במוסדות החינוך ובקרב הציבור כולו. 
התוצאות בשטח היו חד משמעיות - אזרחי ישראל הפסיקו לקטוף פרחי בר! קמפיין פרחי הבר נלמד מאז בפורומים שונים כקמפיין הערכי המוצלח ביותר בתולדות המדינה, משום שהוא הצליח לשנות את עמדות הציבור ואת התנהגותו בשטח. קמפיין מוצלח נוסף הוא קמפיין החופים של החברה להגנת הטבע, שנמשך שבע שנים, הסתיים בחקיקת חוק החופים המגן על הסביבה החופית של ישראל.

מטרות החברה להגנת הטבע
#לשמור על הסביבה, על ערכי הטבע, הנוף והמורשת ההיסטורית והתרבותית של האדם בישראל ובכלל.
#לחנך להכרת הסביבה וידיעת הארץ על ידי חינוך סביבתי, לטפח את הזיקה לנוף ולסביבה ולחזק את הקשר בין הציבור הרחב וערכי החי והצומח שבה, הטבע הדומם, יחידות הנוף השונות, שרידי העבר והיישוב לתולדותיו.
#לפעול בקרב רשויות השלטון להגברת מודעותן לנושאי הסביבה ולהגברת נכונותן לפעול למען קידום חקיקה שומרת סביבה, תכנון ידידותי ומאוזן לסביבה ופיתוח בר קיימא.
#ליצור מודעות לשמירת הטבע והסביבה, לפעול לעיצוב עמדות הציבור ומקבלי ההחלטות בנושאי טבע וסביבה ולהגביר את המחויבות שלהם לשמירת הטבע והסביבה.
#לשמור על עצמאות רעיונית וארגונית על מנת שהעמותה תוכל לפעול לקידום מטרותיה באופן חופשי וללא כל תלות.

דרכי פעולה מרכזיות
החברה להגנת הטבע פועלת למען איכות הסביבה ושמירה על הטבע בישראל, במספר תחומים:
*התחום המקצועי - אנשי שטח, מתכננים ורכזים מקצועיים, פועלים מול מוסדות התכנון ורשויות מקומיות ומובילים מאבקים ארציים ומקומיים למען שמירה על השטחים הפתוחים בישראל ופיתוח תחומי הטבע העירוני בערי ישראל. מכון דש"א (דמותה של ארץ) העוסק במכלול תחומי השמירה על השטחים הפתוחים בישראל, מגבש את המדיניות והכלים להגנה על השטחים הפתוחים וניהולם. מרכז היונקים והזוחלים של החברה להגנת הטבע, מרכז הצפרות הישראלי, המרכז הבינלאומי לנדידת ציפורים בלטרון, המשותף לחברה להגנת הטבע ולאוניברסיטת תל אביב מקדמים פעילות מחקרית וחינוכית התורמת להכרת בעלי החיים בישראל ולשמירה עליהם.
  
*התחום הציבורי – החברה להגנת הטבע מובילה פעילות נרחבת ומגוונת לחיזוק מעורבות הציבור בנעשה למען איכות החיים שלו ואיכות הסביבה הקרובה למקום מגוריו. החברה להגנת הטבע הקימה קהילות בערים רבות בארץ, המסייעות בגיבוש גרעיני פעילים מקומיים ומלוות אותם לאורך פעילות מתמשכת. הקהילות קיימות בערים הבאות: ירושלים, תל אביב, חיפה, באר-שבע, מודיעין. 

*התחום החינוכי – החברה להגנת הטבע מפעילה תכניות של חינוך סביבתי בעשרות בתי ספר ברחבי הארץ ומרכזי לימוד שדה בפריפריה. באמצעות תוכנית החינוך הסביבתי "ילדים מובילים שינוי" בבתי הספר והפעלת חוגי סיור וטבע החברה להגנת הטבע מחנכת את דור העתיד להיות מעורב יותר ומשפיע בתחומי טבע ואיכות סביבה. כמו כן מובילה החברה להגנת הטבע את תחום הטיילות בארץ על ידי הכשרת מדריכי טיולים מוסמכים ובאמצעות בתי ספר שדה הפרושים בכל הארץ, המקדמים את תחום תיירות הפנים ומחזקים את הזיקה של המטיילים, בארץ ובחו"ל, למורשת הארץ ונופיה.

*התחום הפוליטי – החברה להגנת הטבע פועלת גם בכנסת, במטרה לקדם בקרב חברי הכנסת והוועדות השונות החלטות "סביבתיות", ולמנוע קבלת החלטות אחרות שתוצאותיהן פגיעה בטבע, בסביבה ובאיכות החיים.

*התחום המשפטי – החברה להגנת הטבע פועלת לאכיפת החוקים לשמירת הטבע והסביבה על ידי הכנת חוות דעת משפטיות בנושאים שונים ובהגשת עתירות לבתי המשפט במטרה לעצור פעולות או תכניות לבנייה ולפיתוח הפוגעות בציבור ובסביבתו. 

מאבקים ופעילויות החברה להגנת הטבע
בין הפרויקטים אותם מובילה החברה להגנת הטבע בשנים האחרונות: 
*"ילדים מובילים שינוי", תוכנית החינוך הסביבתי של החברה להגנת הטבע בבתי הספר בכל רחבי הארץ.
*קידום הקהילות בערים אשר שומרות ומטפחות את הטבע העירוני.
*הובלת תחום הטיילות החינוכית בבתי הספר לחיזוק זיקת ילדי ישראל לארץ,בהדרכת מרכזי לימודי השדה ובתי ספר שדה.
*קידום שביל סובב כנרת אשר יאפשר לציבור הרחב לטייל באופן חופשי סביב הכנרת ויטפל בבעיית הגדרות וההשתלטות על החופים הציבוריים.
*פעילות למען שמירת החופים בחיפה ומניעת הקמת מרינה במיקום המאיים על אחד החופים היפים בעיר.
*פעילות ציבורית ומשפטית נגד הקמת מחצבות באזורים שונים בנגב, אשר כותשות את הנוף המדברי.
*יצירת יותר שטחים ציבוריים פתוחים וירוקים כגון פארקים עירוניים שישרתו הן את הציבור העירוני המקומי ואת תושבי הסביבה.
*קמפיין לבחירת הציפור הלאומית של ישראל - הקמפיין תרם להגברת המודעות לנושא שמירת טבע וציפורים בישראל במסגרת חגיגות ה-60 לישראל ואף זכה בפרס Effie Awards 2009 לקמפיין האפקטיבי בקטגורית מלכ"רים.
*הגנה על הים והחופים - חקיקת חוק המגן על החוף והים, שומר על זכותו של כלל הציבור ליהנות מנו וקובע עקרונות לפיתוח ושימור החופים. 
*אישור הקמת פארק איילון - אישור תוכנית ממשלתית להקמת פארק טבעי בדרום מטרופולין תל אביב ומניעת "קומבינת נדל"ן" בשטח. 
*הצלת מפרץ אילת - הצלת אלמוגי מפרץ אילת על ידי פעילות לצמצום זיהום המפרץ מפוספטים, ביוב, וחקלאות ימית מזהמת. 
*פרויקט העגורים בעמק החולה - נזקי ענק לחקלאות שגרמו עגורים נודדים, הופסקו בזכות מחקר מקיף ופעילות של מרכז הצפרות של החברה להגנת הטבע בחולה. כיום העגורים הם אחת מאטרקציות הטבע המרגשות בישראל. 
*הגנה על שטחים פתוחים-חיזוק ירושלים ושימור הריה, שימור חי וצומח בגבעות נס-ציונה, הר הגלבוע, רמות מנשה ועוד.
*פרויקט המים- החברה להגנת הטבע נרתמה לסיוע קידום פיתרונות למשבר המים העמוק בו מצויה ישראל. עיקר פעילותה בתחום החינוכי-ציבורי, בקמפיין רחב היקף לצימצום הצריכה במים. כמו כן פועלת החברה בקרב מקבלי ההחלטות לקידום נושא החיסכון במים על ידי דוגמה אישית וחקיקה. החברה מגייסת לפרויקט "נאמני מים" מקרב הציבור הישראלי, אשר יקדמו את נושא החיסכון.

מוסדות החברה להגנת הטבע
החברה להגנת הטבע, מעצם היותה עמותה ציבורית, מחויבת בקיומם של המוסדות הבאים:
האסיפה הכללית – המורכבת מכלל חברי החברה להגנת הטבע.
ועד מנהל – בן 13– 16 חברים, המנהל את ענייני העמותה.
ועדת ביקורת – בת 3–5 חברים, הדואגת לבדיקת ענייניה הכספיים והמשקיים של העמותה.

החברה להגנת הטבע החליטה על הקמתו של מוסד נוסף:
מועצת החברה – גוף המורכב מכ-120 חברי חברה; אנשי ציבור בתחומי העשייה השונים, פעילי סניפים ועובדי חברה, המלווים את הפעילות השוטפת ומסייעים בהתווית המדיניות.

לחברה להגנת הטבע קיים תקנון, שבהתאם להוראותיו מחויבת החברה לפעול.
האסיפה הכללית של החברה מתכנסת לפחות פעם אחת בשנה. היא שומעת סקירות על הפעילות הניהולית, הכספית והחינוכית ומאשרת את המאזנים הכספיים השנתיים ואת דו"חות ועדת הביקורת. אחת לארבע שנים בוחרת האסיפה הכללית את מועצת החברה ואת ועדת הביקורת.
בהתאם לתקנון החברה, יכול לבחור כל חבר שתוקף חברותו הוא מעל לשנה. להיבחר למועצת החברה אין מגבלת זמן, ובלבד שהמועמד יהיה חבר בעמותה. בסוף השנה השנייה לכינונה, בוחרת המועצה את חברי הוועד המנהל לתקופה של ארבע שנים.
הוועד המנהל בוחר את המנכ"ל, המנהל את הפעילות היום יומית השוטפת של החברה, כשלצידו פועלת הנהלה.
עמותה בסדר גודל של החברה להגנת הטבע, מבחינה כספית ומספר העובדים שלה, מחויבת בקיומם של רואה חשבון ושל מבקר פנים, המפוקח בעבודתו על ידי ועדת הביקורת.

נכון לשנת 2012, מנכ"ל החברה להגנת הטבע: קושה (משה) פקמן, יו"ר הוועד המנהל: חיים אורון.

מחזור פעילות העמותה לשנת 2009 עומד על כ-130 מיליון שקל.

פרסים
החברה זכתה בפרס ישראל על תרומה מיוחדת לטובת המדינה והחברה בכללה כששניים ממיסדיה אמוץ זהבי ועזריה אלון צוינו במיוחד‏‏.

הערות שוליים

לקריאה נוספת
* עופר רגב, ארבעים שנות פריחה, החברה להגנת הטבע, 1993
*אנציקלופדית החי והצומח של ארץ ישראל. כרך מס' 1. מבואות ומפתחות. הוצאת החברה להגנת הטבע ומשרד הביטחון,1990.

קישורים חיצוניים
* אתר




נתן רפופורט (1911 - 1987 ארצות הברית), פסל, צייר וצלם יהודי. יליד העיר ורשה בפולין. כל בני משפחתו נספו בשואה ויצירותיו החשובות והמוכרות ביותר עוסקות בהנצחת הנספים והלוחמים בה. 

נתן רפופורט נולד בוורשה בשנת 1911 למשפחה דתית. הוא נשלח ללימודים ב"תלמוד תורה" ובבית הספר היהודי "לאור". בעקבות מחלת אביו פרש מלימודיו והחל לעזור בפרנסת המשפחה. בשנת 1927 נרשם רפופורט ללימודי פיסול בבית הספר העירוני בעיר. לאחר כשלוש שנים המשיך בלימודים באקדמיה לאמנות, שם זכה במלגה בעזרתה ביקר באיטליה ובצרפת והתרשם מן המוזיאונים בהן. למרות שפסל שלו בשם "הטנסאית" זכה במקום הראשון בתחרות בשנת 1936, נשלל מרפופורט הפרס בשל העובדה שסירב לשלוח את היצירה לתערוכה בגרמניה, שהייתה אז תחת שלטון המפלגה הנאצית. בשנת 1938 זכה רפופורט למלגה נוספת בעזרתה הוא למד בבית הספר הלאומי הגבוה לאמנויות היפות בפריז. עם פרוץ מלחמת העולם השנייה ברח רפופורט מפולין לביאליסטוק שברוסיה. לאחר המלחמה חזר לוורשה.

את דרכו האומנותית בארץ החל בדרך מיוחדת כאמן דמוקרט. כאשר החל לעבוד על דגם פסל שייצג את מרדכי אנילביץ, ייצר שני דגמים שונים מגבס בגובה של כ- 90 ס"מ. עם גמר עיצוב הדגמים הזמין את חברי הקיבוץ לצפות בהם מתוך כוונה שיבחרו בצורה דמוקרטית בפסל המתאים יותר. הדגם שלא נבחר, מוצג עד היום במוזיאון "משואה לתקומה" שבקיבוץ.

כאשר עבד שנתיים מאוחר יותר על פסל המגינים בקיבוץ נגבה, החליט לעלות מדרגה וערך בערבים לחברי הקיבוץ הרצאות בנושאי אמנות פלסטית כדי להכין אותם טוב יותר לתהליך הבחירה. גם בנגבה ייצר שני דגמים ועם גמר העבודה, הזמין את כל חברי הקיבוץ כדי שיבחרו בפסל המתאים יותר לדעתם.  
 
מיצירותיו
* הקים בוורשה באפריל 1948 את האנדרטה לזכר מרד גטו ורשה. העתק של האנדרטה מצוי גם ברחבת יד ושם בירושלים, והוא אחד הסמלים המוכרים של מורשת השואה והגבורה. 
* פסל מרדכי אנילביץ' בקיבוץ יד מרדכי שנחנך ביום השנה למרד בשנת 1951
* 'אנדרטת המגינים' בקיבוץ נגבה, (1953) המתארת שלושה מגינים: חברה, חבר וחייל 
* פרוטומות של ז'בוטינסקי וטרומפלדור (1961) במוזיאון בית הגדודים
* "אנדרטת מגילת האש" ("אנדרטת הגווילים") 1972. האנדרטה הענקית ליד כיסלון ביער הקדושים, מורכבת משני גווילי ברונזה, האחד מתאר את השואה, ואילו השני את התקומה בארץ ישראל. 
* הפסל "שחרור" לחוף מפרץ ניו יורק במדינת ניו ג'רזי, ארצות הברית (1985).
* פסל "אחוות אחים" (1987) בתל השומר

הסטודיו של רפופורט - "בית נתן רפופורט", הממוקם ברחוב רוקח ברמת גן פעיל כיום כמרכז לאמנות ושמורים בו כמה פסלים קטנים של האמן וכן חלק מכלי העבודה שלו.

לקריאה נוספת

* נתן רפפורט, יד למרד גטו ורשה, אנדרטות למרד גטו ורשה, הוצאת ספרית פועלים ומורשת, ת"א 1960
*נתן רפופורט - פיסול מן התקופה ההירואית, הוצאת עמותת בית נתן רפופורט, רמת גן, 1998.



הפרדת הדת מהמדינה היא רעיון במחשבה המודרנית, כאשר הגישה היא שראוי למבני המדינה או הממשלה הלאומית להיות נפרדים מן המוסדות הדתיים. רעיון זה לרוב מורכב משני חלקים עיקריים, חילוניות המשטר וחופש מדת ברמת המדינה, ומתן חופש דת לפרט ולקהילה מצד המשטר.

הרעיון אומץ במדינות רבות, במידות שונות, על פי התאמה של המערכות המשפטיות והחוקיות וההשקפות הקיימות במדינה הספציפית על תפקיד הדת במדינה, ובחברה. עקרון דומה בשם לאיסיטה אומץ בצרפת ובטורקיה, בזמן שארצות אחרות עם שיעור חילון חברתי גבוה כמו נורבגיה השאירו הכרה חוקתית בדת המדינה. הרעיון של הפרדת הדת מהמדינה מקביל להרבה רעיונות פוליטיים וחברתיים, כולל החילוניות, חופש הדת, פלורליזם בן דתות וזרמים דתיים.

ראשיתו של הרעיון המודרני, מיוחס לרוב לפילוסוף הנודע ג'ון לוק, והמשפט "separation of church and state" (מילולית:הפרדה בן כנסייה למדינה) נמצא לראשונה במכתב ששלח תומאס ג'פרסון ב1802 לבאפטיסטים של דאנברי, שבו הוא מתייחס לתיקון הראשון לחוקה שיוצר  כהגדרתו "חומת הפרדה" בן הכנסייה למדינה. המשפט צוטט לראשונה על ידי בית המשפט העליון של ארצות הברית בדיון ב1878, ארך רק אחרי סדרה של תיקים משפטיים שהתחילו ב 1948, התחיל הדיון הציבורי על המשמעויות הפוליטיות של העקרון בארצות הברית.

ישנו מגוון נקודות מבט בדבר רמת ההפרדה הרצויה בין דת ומדינה. נקודת ההשקפה החילונית גורסת כי על הדת והמדינה להיות נפרדות לחלוטין זו מזו. אחרים גורסים כי על המדינה להיות בעלת מעורבות חלקית בדת, כגון על ידי תמיכה כלכלית שוויונית במוסדותיה, אך אל לה להתבסס על דת אחת כדת המדינה. נקודת ההשקפה הדתית גורסת כי המדינה, ולפעמים גם האזרחות והלאום, קשורים לחלוטין בדת. דוגמאות לכך, ניתן למצוא ברטוריקה של גורמים דתיים בעניין, כמו "אומה נוצרית" או "מדינה יהודית" ו"מדינת הלכה".

הפרדת הדת והמדינה קשורה לחופש הדת, אך אלו שני נושאים שונים ואין להסיק באופן מוחלט כי מדינה שנהוגה בה דת מדינה אין בה חופש דת. כמו כן מדינה שאין בה דת מדינה אין ודאות שיהיה בה חופש דת. מדינות רבות מאפשרות חופש באמונה הדתית, אך אין מדינה המתירה חופש פולחן מוחלט. קיימים חוקים האוסרים ביגמיה, קיום יחסי מין עם ילדים, קרבנות אדם וכדומה, זאת גם אם מעשים אלו ודומיהם מהוים חלק מאמונתה הדתית של קבוצה מסוימת.

היסטוריה



ימי הביניים
בתקופת ימי הביניים התקיימו במערב מדינות בהן היה שלטון מלוכני שאופיין בעליונותו של המלך, לה הוענקה לגיטימציה דתית, וכן רשויות דתיות- כנסייתיות אשר תחת סמכות האפיפיור התיימרו לייצג את מלכות האל עלי אדמות. הניגוד בין המלוכה האבסולוטית, כלומר המדינה, לבין רשויות הדת, כלומר  הכנסייה, הוביל למאבקי כוח ומשברי מנהיגות, שהובילו לכמה מהאירועים החשובים בהיסטוריה של המערב. 
המדינה הראשונה בה הונהגה הפרדת דת ממדינה באופן רשמי הייתה בריטניה, עם ביטול חוק המבחן. (חוק המבחן אפשר רק לנוצרים אנגליקנים לעבוד בשרות הציבורי. ביטולו פתח את הדרך לשרות הציבורי בפני כל מי שאינו נוצרי אנגליקני). 
בארצות האסלאם, לעומת זאת, היה שלטון הדת מוחלט, והמלכים הוגדרו כשליחיו. הלגיטימציה שמעניק האסלאם לח'ליף כשליט אבסולוטי מנעה מאבקי דת ומדינה נוסח אירופה. (להרחבה ניתן לעיין במשנתו של אלמאורדי).

התקופה המודרנית
במדינות רבות כיום נהוגה הפרדת דת ומדינה ברמות שונות. עם זאת עדיין קיימות מדינות בהן שולטת הדת והמדינה כפופה לה, דוגמת איראן.

מניעים לדיון בנושא
להלן מספר סיבות התומכות בהפרדת הדת מן המדינה:
*מבחינה היסטורית, נרמסו בדרך כלל זכויות המיעוטים על ידי הרוב. אלו המשתייכים לקבוצת מיעוט דתית מצאו עצמם לעתים קרובות מוטרדים, נרדפים ומנודים חברתית.
*הדת עשויה לפגוע במדינה. אמונה דתית, למשל, עשויה לגרום למדינה להיכנס למלחמה הרסנית, או לחלופין לעמוד מן הצד דווקא כאשר שימוש בכוח נחוץ לשמירה על המדינה. הדת עשויה להשפיע על מדיניות ציבורית באופן שיפגע באלו שאינם נשמעים לצווי הדת. דוגמה לכך היא יחסה של הכנסייה הקתולית אל הבפטיסטים, שהוביל לרדיפתם והגירתם לארצות הברית. בנוסף, אמונה דתית עשויה להקשות על הוויכוח הפוליטי, שכן בלתי אפשרי להתווכח עם אמונה.
*המדינה עשויה לפגוע בדת -על ידי שלילת טקסים דתיים, איסור על השתתפות או קיום אספקטים שונים שבהם מתבטאת הדת בחיים האזרחיים, או העדפת דת אחת על פני האחרת תוך פגיעה בדת שאינה מועדפת. 

חילוניות מול שלטון הדת (תאוקרטיה)
חילוניות היא האמונה שמוסדות המדינה צריכים להיות חילוניים. כלומר, העדרה של דת מדינה, אי העדפת דת אחת על פני האחרת, ואי קיומם של מניעים דתיים לפעולותיהם של הפוליטיקאים. למדינה חילונית אין כוח כפיה על הדתות השונות שבה, ולדתות אין כל כוח פוליטי או השפעה פוליטית על הממשלה. רבות מן הדמוקרטיות המערביות מעניקות חשיבות רבה להפרדת הדת מן המדינה. לחלקן, כגון ארצות הברית וקנדה, אף יש סעיפים מיוחדים בחוקה שפורשו כאיסור על הממשלה להעדיף דת אחת על פני האחרת.
 
בדמוקרטיות אחרות, כגון בריטניה, קיימת דת מדינה אך ישנה סובלנות כלפי אזרחים בני דתות אחרות. במדינות כאלו ייתכן שראש הממשלה או ראש המדינה, או אישים בכירים אחרים, ידרשו לפי חוק להיות בני הדת המוגדרת כדת מדינה.

קצהו השני של הספקטרום היא התאוקרטיה: מדינה בה אין כלל הפרדה בין דת ומדינה, ובה החוק והמשפט מבוססים על פירוש טקסטים דתיים, כגון התנ"ך או הקוראן. מדינות כאלו הן למשל ערב הסעודית, איראן והותיקן. במדינות כאלו מנוהלים עסקי המדינה על ידי סמכות דתית או נציגיה המורשים. האזרח בתיאוקרטיה אמור להיות בן דת המדינה מתוקף היותו אזרח, ונדרש חוקית להאמין ולקיים מצוות דת זו.

למרות העדפתם את המדינה כנייטרלית בעניין הדת, אין הדוגלים בחילוניות מתנגדים לדת. 
למרות שהם דוגלים במדינה נייטרלית מבחינה דתית, בדרך כלל אין החילונים חושבים שעל המדינה להתנגד לדת. בכל זאת האשימו ביקורות דתיות מסורתיות את החילוניות כאתאיזם. אלו שהאמינו כי למדינה מחויבויות דתיות, או שעליה להישמע לערכים דתיים, החשיבו בדרך כלל את החילוניות כאתיאיזם.
 
מספר פילוסופיות פוליטיות, כגון המרקסיזם, מתנגדות ככלל לדת, ורואים בהשפעתה על המדינה והחברה גורם שלילי. מדינות הדוגלות רשמית בגישה זו, כגון מדינות הגוש המזרחי במזרח אירופה, יהיו אתיאיסטיות באופן רשמי, וירדפו מי שיאמין בדת כלשהי. כיוון שמצב של אתאיזם מדיני הוא נדיר למדי, לרוב לא מדובר עליו והדיון נסוב בעיקר בן אלו המצדדים בחילוניות לבן אלו המצדדים בשלטון הדת.

יש טוענים כי החילוניים המתנגדים לביטוי דעות דתיות על ידי מנהיגים פוליטיים, או מעל בימת הממשלה, סותרים למעשה את חופש הביטוי. הסוגיה הופכת מורכבת יותר כאשר קשה לקבוע האם המנהיג הפוליטי מדבר בנימה אישית או מתוקף עמדתו הפוליטית.

הפרדת דת ומדינה למעשה
הפרדת הדת מן המדינה מופיעה במספר אופנים:
*חוקית
*וולונטרית, כגון כנסיות המאפשרות קיום טקסים דתיים בכנסייה או בבית
ישנן מדינות המקימות הפרדת יציבה בין דת ומדינה, ואחרות בהן הנושא מצוי בוויכוח פוליטי בלתי מוכרע. חוקת 1905 בצרפת  החלה פולמוס בנושא שאף הוביל להתפרעויות.
 
הפרדת דת ממדינה היא נושא הקשור לחופש הדת אך נפרד ממנו. במדינות שונות בהן קיימת דת רשמית, כגון בריטניה ובלגיה, קיים עם זאת גם חופש דת. עם זאת ייתכן כי לא תהיה למדינה דת או דתות רשמיות, ובכל זאת תהא מתנגדת לאתיאיזם או לבני דתות שאינן הדת המקובלת. בארצות הברית, למשל, אין דת רשמית כלשהי ובכל זאת נרדפו האתיאיסטים במחוזות רבים במהלך המאה ה-19.

ישנם פירושים שונים למהות הפרדת הדת מן המדינה:
*מנקודת מבט חוקית וכלכלית: אל למדינה ליזום פעילויות דתיות או לממנן, ואולי אף רצוי לאסור מימון פעילויות לא דתיות שמאורגנות על ידי ארגונים דתיים. 
*התנגדות להפיכת האמונות הדתיות לגורם משפיע על המדיניות הציבורית, מניעת התערבות רשויות דתיות בענייניהן של רשויות המדינה, ומניעת קידום פוליטיקאים המביעים עמדות דתיות במסגרת תפקידם הציבורי. 
בצרפת, למשל, חל איסור על פי החוק למימון פעילויות דתיות מכספי המדינה (למעט הכמרים הצבאיים ושבחבל אלזס-לוריין), אך המדינה כן מממנת פעילויות לא דתיות של מספר בתי ספר דתיים פרטיים, במידה והדבר תואם את מדיניותה הכללית ואינו מבוסס על ההבחנה הדתית. בדרך כלל נשמרת הדת בצרפת מחוץ למעגל הפוליטי.

הפרדה ידידותית והפרדה עוינת
אנשי אקדמיה הפרידו בן סוגים שונים של הפרדה בן דת ומדינה, הפרדה ידידותית והפרדה עוינת. ההפרדה הידידותית מגבילה את התערבות הממסד הדתי בענייני המדינה, אבל גם מגביל את התערבות המדינה בענייני הממסד הדתי. הגישה העוינת, מבקשת לתחום את הדת אל ביתו של האדם או אל הכנסייה, המסגד, או בית הכנסת, ומבקשת להגביל במידה מסוימת את לימודי הדת, וטקסים פומביים של אמונה דתית.

המודל הלוחמני של החילוניות צמח עם המהפכה הצרפתית, והיא מאופיינת גם במהפכה המקסיקנית, וחוקת ספרד מ1931. המודל העוין הזה יכול להיראות בעיני אנשים מסוימים כדומה למדינות אתאיסטיות, ככל הנראה מכיוון שחילוניות זו באה מכיוון של אנשים אתאיסטים.

הפרדת הדת מהמדינה בצרפת בשנת 1905 וההפרדה הספרדית ב1931 אופיינו כעוינות ביותר במאה העשרים, אם כי המדיניות של אותן מדינות נחשבת ידידותית למדי כיום. נשיא צרפת ניקולא סרקוזי, עדיין מגדיר את המדיניות הנוכחית כ "לאיסיטה שלילי", והוא מעוניין לפתח "לאיסיטה חיובי" ולישם מדיניות פתוחה יותר לדת. העוינות של המדינה כלפי הדת נחשבות לסיבה למלחמת האזרחים הספרדית, ולמלחמת האזרחים במקסיקו.

הפילוסוף הצרפתי ז'אק מריטיין שעסק בן השאר בכתיבת ההכרזה לכל באי עולם בדבר זכויות האדם, הצביע על ההבדלים בן המודל שנמצא בצרפת לבן המודל שהיה בארצות הברית באמצע המאה העשרים. הוא החשיב את המודל האמריקאי לידידותי יותר, מכוון שהיה "הבדל חד ושיתוף פעולה אמיתי" בן המדינה לממסד הדתי, שהוא כינה "אוצר היסטורי" והוא הזהיר את ארצות הברית כי "בבקשה, שמרו על זה ואל תתנו לרעיון לסטות ולדמות לרעיון האירופי".

מדינות בעלות הפרדה בין דת ומדינה
במדינות שונות נהוגות גישות שונות לגבי ההפרדה.

אוסטרליה
מאז הקמת האיחוד האוסטרלי ב- 1901 ניתן בה חופש דת ודת המדינה הוצאה מן החוק. פרק 116 בחוקה האוסטרלית אומר: 
אין לאיחוד לחוקק חוק כלשהו לביסוס דת כלשהי, או לקידום השקפה דתית, או לאיסור פעילות בשם דת כלשהי. הדת לא תהווה קריטריון לקבלה להכשרה למשרד  או משרה ציבורית.
מספר שופטים אוסטרליים (עיין מרפי )) הרחיקו לכת באמרם כי אל לממשלה לתמוך בבתי ספר דתיים פרטיים כלל. בכל זאת מאשר בית המשפט הגבוה של אוסטרליה באופן עקבי מימון בתי ספר דתיים.

נושא הפרדת הדת מן המדינה באוסטרליה נדון באופן כללי פחות מאשר בארצות הברית. הפרלמנט האוסטרלי עדיין פותח את מושביו היומיים בתפילה. ההשתתפות בתפילה אינה חובה אך רבים מחברי הפרלמנט משתתפים בה.

קנדה
כמו לרוב המדינות, גם לקנדה נקודת מבט משלה באשר ליחסי הגומלין הראויים בין דת ומדינה. אין בקנדה דת מדינה, אך ישנן מספר קבוצות דתיות מועדפות. ברוב חלקיה של קנדה קיימת מערכת חינוך קתולית במקביל לזו הציבורית. בתי ספר אלה, המנוהלים לפי עקרונות קתוליים וכוללים פעילויות דתיות, ממומנים על ידי הממשלה הקנדית ממש כשם שממומנים בתי הספר החילוניים. הם מקבלים גם תלמידים שאינם קתוליים ואף שאינם נוצריים, המעוניינים ללמוד בהם בשל רמת החינוך וההזדמנות ללמוד בסביבה בה המוסר והרוחניות אינם מחוץ לתחום. כרוב המדינות, צורת ההפרדה המאפיינת את ארצות הברית אינה קיימת בקנדה. אין איסור או הגבלה על מימון ממשלתי לפעילויות דתיות.

מגילת החרות והזכויות של קנדה, הכלולה בחוקה, קובעת כי "קנדה מיוסדת על בסיס עקרון ההכרה בעליונותו של האל ומצוותיו". כן מובטח חופש הדת. בית המשפט העליון של קנדה, במקרה של Her Majesty The Queen in Right of Canada v. Big M Drug Mart Ltd., <nowiki]] (1 S.C.R. 295) קבע כי החוק משנת 1906 שחייב את רוב בתי העסק להיות סגורים ביום ראשון אינו לגיטימי ב"חברה דמוקרטית וחפשית", ומהווה נסיון בלתי חוקי לכונן חוק על בסיס דת. (ראו גם החוק הכחול).

צרפת
מאז 1905 קיים בצרפת חוק המחייב הפרדת בין דת ומדינה, ואוסר על המדינה להכיר או לתמוך בדת כלשהי. לפי חוקת צרפת מהווה חופש הדת זכות חוקתית. במהלך הזמן דנו רבות בחוק זה. צרפת דבקה ברעיון הlaïcité, שמשמעותו אי התערבות ממשלתית במישור החיים הדתיים ואי התערבות דתית בענייני הממשלה, וכן נייטרליות ממשלתית קשוחה בנוגע לענייני דת. פניית פוליטיקאים לאמונות דתיות לצורך הצדקת מדיניות ציבורית נחשבת מעידה מביכה, שכן מקובל להותיר אמונות דתיות מחוץ למישור הציבורי. אמנם מדיניות המס הציבורי תומכת במספר בתי ספר הקשורים לכנסייה, אך בתי ספר אלו חייבים להסכים ללמד לפי תוכנית לימודים זהה לזו של בתי הספר הציבוריים, ונאסר עליהם לאלץ את תלמידיהם להשתתף בשיעורי דת או להפלות תלמידים על בסיס דתי.

כנסיות, בתי כנסת, מקדשים וקתדרלות שנבנו לפני 1905 ועל חשבון מתפלליהם, נחשבים כעת רכוש המדינה והכלל. עם זאת מותר להשתמש בהם לצורך פעילות דתית בתנאי שהשימוש רצוף. יש הטוענים שקיים בנושא זה סיבסוד לא הוגן המפלה לרעה את האסלאם.

בחבל אלזס-לוריין שהיה בשליטת גרמניה כשנקבעה חוקת 1905 והוחזר לצרפת רק לאחר מלחמת העולם הראשונה, עדיין תקף החוק שקדם ל-1905 ומבוסס על קונקורדט, המבטיח מימון ציבורי למוסדות הכנסייה הקתולית, הלותרנית, הקלוויניסטית וכן ליהדות, כולל חינוך ציבורי בדתות אלו. מאפיין ייחודי לחבל זה הוא תשלום לכמרים על חשבון המדינה, והבישופים ממונים על ידי הנשיא בהמלצת האפיפיור. ויכוח תקופתי פורץ מדי פעם בנוגע לנושא זה וכן מאפיינים חוקיים יוצאי דופן אחרים של החבל, כמו גם בנוגע להוצאת דתות אחרות מכלל הסדר זה.

גרמניה
בתקופה שאחרי המלחמות שלאחר תקופת הרפורמציה חילק העקרון "אשר לו השלטון, לו הדת" את האימפריה הרומית הקדושה למדינות בעלות אמונה אחידה. עקרון זה, שהיה מורכב בשל השינויים בגבולות המדינות בתחילת המאה ה-18, בא לקיצו עם נפילת כל המונרכיות הגרמניות במהפכת 1918.

כיום נפרדת הדת מן המדינה, אך ישנו שיתוף פעולה ביניהן בתחומים רבים, שהחשוב שבהם הוא התחום החברתי. כנסיות וקהילות דתיות, במידה והן גדולות, יציבות ונאמנות לממסד, עשויות לקבל מן המדינה מעמד מיוחד כ"שיתוף פעולה תחת החוק הציבורי" המתיר להן לגבות מס מיוחד מחבריהן. הכנסות אלו נאספות על ידי המדינה בתמורה לתשלום שמעבירה הכנסייה למדינה. 
לימודי דת (לחברי אותה דת) כנדרש על ידי המוסד, הם דבר רגיל ברוב בתי הספר בגרמניה. הם מאורגנים על ידי המדינה אך נמצאים במקביל תחת השגחת הקהילה הדתית בהתאמה. מורי לימודי הדת מוכשרים באוניברסיטאות ציבוריות.

הורים, או התלמידים עצמם החל מגיל 14, רשאים להחליט שלא להשתתף בשיעורי הדת, אך רוב בתי הספר דורשים השתתפות בשיעורי "אתיקה" או "פילוסופיה" כתחליף. בחלקים מן המדינה קיים מספר קטן אך משמעותי של בתי ספר דתיים הממומנים ברובם (אם כי לעולם לא מימון מלא) על ידי המדינה. עם זאת איש אינו חייב ללמוד בהם. ויכוח ציבורי משמעותי התקיים בעניין כאשר הצהיר בית המשפט החוקתי הפדרלי בשנת 1997 כי החוק הבווארי המחייב הצבת צלב בכל כיתה אינו חוקי. בואריה החליפה חוק זה בחוק שדרש את אותו הדבר, אלא אם כן יגישו ההורים תלונה רשמית נגד המדינה.
 
עם העלייה המשמעותית במספר המוסלמים בעקבות הגירתם לגרמניה, התפתח דיון מתמשך בנושא הצעת שיעורי אסלאם לתלמידים המוסלמים. תכניות אלו נבלמו בשל קשיים בארגון תוכנית לימודים שתתאים לכל הספקטרום האסלאמי. לאחרונה קבע בית המשפט האדמיניסטרטיבי הפדרלי כי הפדרציה האסלאמית בברלין מתאימה להגדרת קהילה דתית לפי החוק בברלין (השונה משמעותית משאר המדינה). כתוצאה, החליטה ממשלת ברלין להתחיל הוראת אסלאם בבתי ספר ציבוריים באזורים בהם אחוז משמעותי מן האוכלוסייה הם מוסלמים.   
ויכוח מתמשך מתנהל בנושא הכנסייה הסיינטולוגית, כיון שמדינות גרמניה מסרבות להכיר בקבוצה זו כזכאית למס המיוחד שגובות קהילות דתיות, ומחשיבות אותה כעסק לענייני מסים. בנושא זה הועלו טענות כי הכנסייה הסיינטלוגית מטפחת תרבות טוטליטרית. על כל פנים אין בטענות אלו כדי לאסור את פעילותה של הכנסייה הסיינטולוגית בגרמניה.

יפן
סעיף 20 בחוקתה של יפן, שנקבע ב- 1946 ועדיין תקף, קובע הפרדה בין ארגונים דתיים למדינה והבטחת חופש הדת: " אל לארגון דתי כלשהו לקבל פריבילגיה כלשהי מן המדינה, או לקחת חלק בפעילות רשות פוליטית כלשהי. אין להפלות אדם שלקח חלק בפעילות דתית כלשהי, חגיגה או פולחן. על המדינה וגופיה להימנע מחינוך דתי או פעילות דתית אחרת". עם זאת, קיימת ביפן מפלגה בעלת זיהוי דתי המזוהה עם בודהיזם. פחות מאחוז אחד מאוכלוסיית יפן הם נוצרים.
 
היסטורית, בזמן מלחמת העולם השנייה, לפני כינון הממסד הקיים כיום וכאשר הייתה האימפריה היפנית לא דמוקרטית, דת השינטו הייתה הדת המגובה על ידי הממשלה, אשר העמידה את הקיסר הירוהיטו, כצאצא של אלת השמש אמטראסו, בראש המדינה.

פיליפינים
במהלך השנים הרבות בהן היו הפיליפינים נתונים למשטר קולוניאלי לסוגיו, עברה מערכת היחסים בין דת ומדינה שינוי: משיתוף פעולה של הכנסייה הקתולית עם הממשלה בתקופה הספרדית ועד להפרדה כיום. 
להרחבה בנושא מעמד הכנסייה והמדינה כיום - ניתן לעיין בדו"ח בנושא חופש הדת שהופק על ידי מחלקת המדינה של ארצות הברית.

שבדיה
בשבדיה הופרדה הכנסייה הלותרנית חלקית מן המדינה בשנת 1999. הכנסייה השבדית עדיין נהנית ממעמד מיוחד. כיום ניתן לרשום ארגונים של דתות נוספות, אך אלו לא יזכו למעמד דומה וכן לא יוכלו לספק שירותים כגון נישואין וקבורה. מאמצים מתמשכים מתקיימים בשבדיה לביטול המעמד המיוחד ממנו נהנית הדת הרשמית. מאמצים אלו הוכתרו בהצלחה חלקית, למשל בנושא נישואין: כל אדם מורשה על ידי השלטונות יכול כיום לקיים טקס זה.

טורקיה
טורקיה מחשיבה עצמה כמדינה בעלת הפרדה כמעט מוחלטת בין דת ומדינה מאז תקופתו של מוסטפא כמאל אשר ב- 3 במרץ 1924 הפרידה את השלטון (הח'ליפות) מן האסלאם. משמעות הדבר למעשה היא כפיפות הדת לשלטון, יותר מאשר הפרדה. האסלאם הסוני, המהווה רוב באוכלוסייה, מאורגן דרך המדינה בעזרת "המחלקה לשירותים דתיים" וממומן על ידי המדינה. קהילות סוניות עצמאיות הן בלתי חוקיות. דתות מיעוט, כגון האסלאם העלאווי, הארמנים והיוונים אורתודוקסים ממומנות על ידי הממסד כדתות עצמאיות, והיחס אליהן סובלני בדרך כלל, אך מימון זה אינו מעניק זכויות קהילתיות כלשהן. עם זאת מעניק הסכם לוזאן זכויות דתיות מסוימות ליהודים, יוונים וארמנים, אך לא - למשל - לסורים אורתודוקסים או קתולים.

ארצות הברית
במאה ה-16 והלאה במאה ה-17 החלה הגירת אירופאים רבים ליבשת אמריקה, למה שיכונה לימים ארצות הברית. חלקם הונעו על ידי השאיפה לעצב את אמונתם באופן חפשי. אלו כוללים מספר גדול של נונקונפורמיסטים כמו גם פוריטנים, צליינים וקתולים. למעט יוצאי דופן מועטים כגון רוג'ר ויליאמס מרוד איילנד ולורד בלטימור הקתולי ממרילנד, רובן הגדול של קבוצות אלו לא האמינו בסובלנות דתית, ובמקרים מסוימים אף הגיעו לאמריקה בשאיפה לכונן תיאוקרטיה. היסטוריה זו ואמונות אלו אוחדו אל תוך חוקת ארצות הברית עם אישור מגילת הזכויות המכילה את התיקון הראשון לחוקת ארצות הברית. הסעיף בתיקון הראשון המאמץ את עקרונות המייסדים בנוגע להפרדה בין דת ומדינה וחופש הדת ידוע כסעיף היסוד. סעיף זה קובע כי "אל לקונגרס לאשר חוק בעניין מוסד הדת, או האוסר חופש פולחן..." הפרשנות לסעיף זה היא באחריות בית המשפט העליון של ארצות הברית. לאחר מלחמת האזרחים הועבר בקונגרס הרפובליקני התיקון ה-14 לחוקת ארצות הברית, להבטיח שעקרונות מגילת הזכויות ייושמו על ידי ממשלות המדינות, הווה אומר מדינות הדרום. על כל פנים החליט בית המשפט העליון ליישם זכויות אלו באופן סלקטיבי על ידי שורת החלטות לאורך מספר שנים, בתהליך הקרוי "אינקורפורציה".

נקודת המבט המודרנית, שאומצה על ידי בית המשפט העליון במחציתה השנייה של המאה התשע עשרה, היא שאין אפשרות לשום ממשל – פדרלי, מדינתי או מקומי – להחליט על פעולה או מדיניות המעדיפה באופן בוטה דת אחת על פני האחרת, או המעדיפה מאמין באלוהים או באל על פני שאינו מאמין. יש לציין כי שופט בית המשפט העליון קלרנס תומס, המעדיף את פירושם של המייסדים לחוקה וליישומיה, אינו מסכים עם נקודת מבט זו.
 
ההפרדה בעידוד בית המשפט לא התרחבה לכל האלמנטים של דת אזרחית. חוקית, נושא מטבע המדינה את המוטו "באל אנו בוטחים". מושבי הקונגרס נפתחים בתפילה, ושבועת הנאמנות מכילה את הביטוי "אומה אחת, בחסות האל".פסקי בית המשפט תומכים באזכורים דתיים-לכאורה אלו ורואים בהם ביטויים טקסיים לא מהותיים, או משתמשים בתאוריות חוקיות אחרות.  לאחרונה נעשו נסיונות לשנות את הסטטוס קוו, ללא הצלחה. מספר ביטויים דתיים שהיו בשימוש ציבורי, כגון חלקים מסוימים מעשרת הדיברות באולמות בתי משפט או סצנות של הולדת ישו בשטחים ציבוריים, הוכרזו לאחרונה כבלתי חוקיים.
 
הדת משחקת תפקיד משמעותי בפוליטיקה הלאומית, בייחוד בוויכוחים אודות שאלות מוסריות כגון הפלה מלאכותית, המתת חסד והומוסקסואליות. עולות גם שאלות הקשורות ישירות ליחסי דת - מדינה, כולל השאלה העולה לאחרונה לגבי השימוש ב"שוברי בתי ספר" - האם יש לאפשר להורים להשתמש בהם לצורך תשלום לימודי ילדיהם בבתי ספר דתיים, אם לאו, וכן מעמדן של יוזמותיו מבוססות האמונה של הנשיא ג'ורג' ווקר בוש.
 
המשתתפים הדתיים הבולטים ביותר בפוליטיקה הלאומית הם הנוצרים האוונגליים, הקשורים באופן כללי למפלגה הרפובליקנית ופועלים בדרך כלל באזור הקרוי "חגורת התנ"ך" בדרומה ובמרכז מערבה של ארצות הברית. גם פרוטסטנטים אחרים, קתולים, מורמונים, יהודים, לא מאמינים ובעלי אמונות אחרות אף הם פעילים למדי. מספר קבוצות דתיות שואפות להגביר את יכולתה של הממשלה לאפשר ביטויים דתיים שונים. קבוצות אלו מדגישות לעתים קרובות את הדמוגרפיה וההיסטוריה הנוצרית של המדינה. 
גישה השכיחה בקרב הפוליטיקאים בעלי מחנה תומכים דתי חזק היא שילוב טקסטים דתיים ואמונות לתמיכה במדיניות מסוימת. באזורים אחרים תיתכן סובלנות פחותה לביטויים כאלו מצד פוליטיקאים ועובדי המנגנונים הממשלתיים.
 
למרות העדר דרישות דת מבחינה חוקית מעובדי מנגנוני המדינה, מעדיפים המצביעים בדרך כלל להצביע לאדם שהם יכולים להזדהות עמו, גם מבחינת האמונה הדתית. כמעט לכל נשיא הייתה זיקה לנצרות. לפחות 90% מחברי הקונגרס העשירי מ- 1998 ידועים כנוצרים, כאשר הקתולים, הבפטיסטים והמתודיסטים לבדם מהווים כמחצית מהם.. הדמוגרפיה המקומית מגוונת יותר, ולפיכך גם נטיותיהם הדתיות של הפוליטיקאים המקומיים.

קרבות משפטיים בארצות הברית בנושא ההפרדה

אקטיביזם אמריקני בעד ההפרדה

מדינות אחרות
ניתן לעקוב אחר מצב הפרדת הדת מן המדינה - כפי שמוערך על ידי ממשלת ארצות הברית - כמעט בכל מדינה בעולם, על ידי הקלקה על האזור הגאוגרפי המתאים בשורה השמאלית ׬ המתוחזק על ידי מחלקת המדינה של ארצות הברית.

מדינות בעלות דת מדינה
פינלנד
מעמד הכנסייה האוונגלית הלותרנית הפינית והכנסייה האורתודוקסית הפינית מוגן בחוק. לשתי הכנסיות זכות לגבות מס מן החברים בהן ומן התאגידים שבבעלותם, ומס זה נגבה על ידי המדינה. ניהול הכנסיות נעשה מתוקף חוקי הכנסייה, שטיוטותיהם מוכנות על ידי כנסייה ונחקקים על ידי הפרלמנט. באוניברסיטאות המדינה קיימים לימודי כמורה של דתות המדינה. 
הכיוון הכללי היה הגבלת והסרת הפריבילגיות הניתנות לדתות המדינה, ונכון
נורבגיה

בריטניה
תקופת הנאורות במאה ה-18 באירופה, שהיוותה את הבסיס למהפכות בארצות הברית ובצרפת ולקפיטליזם של ימינו, כפתרון לתקופת החשיכה ולהחלפת הדת ברציונליזם. בבריטניה מלומדי תקופת הנאורות לא יצאו כנגד הדת למרות פקפוקיהם ואי אמונם בטענות לעל-טבעיות של הדת, אלא אף ראו את היתרונות החברתיים שבדת בקידום ערכים ומוסר. ייתכן והדבר נובע מכך שכוחה של הכנסייה הקתולית בבריטניה מבחינה פוליטית וחברתית, היה חלש מזה שמדינות אירופה האחרות בשל קיום בית המלוכה ולכן לא היה צורך בהתקפה קיצונית על תפקיד הכנסייה. למרות שבבריטניה ישנה הסדרה של הכנסייה כמוסד ממשלתי, וישנם בתי ספר דתיים ממשלתיים בהם לומדים כרבע מילדי המדינה, עדיין החברה הבריטית נחשבת כאחת מבין החברות החילוניות באירופה מבחינת מונחים כגון אמונה דתית, סגידה ואתיאיזם. ייתכן ודווקא חילוניות זו מביאה כיום לגיבושן של תנועות דתיות מוסלמיות בקרב הסטודנטים בבריטניה.

יוון

דנמרק

מדינות בהן הנושא בשינוי מתמיד
רוסיה

סוגיית הפרדת הדת מהמדינה בישראל

בספרו "מדינת היהודים" כתב בנימין זאב הרצל: "ובכן, כלום תהיה לנו לבסוף תיאוקרטיה? לא! ... לא ניתן לדחפים תיאוקרטיים של אנשי הדת שלנו להרים ראש. אנו נדע לההחזיקם בבתי הכנסת שלהם, כשם שנחזיק את צבא הקבע שלנו בקסרקטינים. צבא וכהונה יכובדו מאוד, כדרוש וכראוי לתפקידיהם היפים. בענייני המדינה, עם כל ההערכה כלפיהם, אל להם להתערב, פן יביאו עליה קשיים מבית ומבחוץ".

חיים ויצמן, נשיאה הראשון של מדינת ישראל, התייחס אף הוא לסוגיה זו: "חובתנו היא להבהיר מלכתחילה, שאף כי המדינה תתייחס במלוא הכבוד לרגשות הדתיים של העדה, לא תוכל להחזיר את מחוגי השעון כדי לעשות את הדת עיקר עיקרים בהנהגת המדינה. הדת תצומצם בבתי כנסיות ובבתי המשפחות הרומות בה; היא תתפוס מקום מיוחד בבתי הספר, אבל לא תפקח על משרדי הממשלה של המדינה".

מקומה של הדת במדינת ישראל גדול משחזו הרצל וויצמן. 

סוגיית הפרדת הדת מן המדינה בישראל סבוכה ומורכבת. אפשר לראותה כמאבק פוליטי הסובב סביב שימור כוחם של מוסדות פוליטיים כאלה או אחרים; אפשר לראותה כמאבק בין תרבות יהודית לתרבות דמוקרטית. מעצם הגדרתה, מדינת ישראל מוגדרת כמדינה יהודית, ולהגדרה זו מספר השלכות מעשיות. חוק השבות, לפיו זכאי כל יהודי להגר לישראל, מעניק זכות לאזרחות על בסיס מוצא יהודי, אך כבר מהגדרה זו ניכר המתח שבין הדת למדינה. בעוד תיקון החוק מ-1970 קובע שזכאי עליה מכח יהדותו הוא גם אדם שסבו היה יהודי, הרי שההלכה מגדירה כיהודי רק מי שהינו בן לאם יהודיה או אדם שהתגייר. חגי ישראל הינם ימי חופש מבית הספר ומהעבודה, עבודה בהם מצריכה היתר מיוחד, ומי שמוכרח לעבוד בהם מקבל פיצוי על כך. כמו כן, ישנם מספר חוקים המבוססים על ההלכה האורתודוקסית.  איסור הצגת חמץ בפומבי בפסח, אי פעולת תחבורה ציבורית בשבת באזורים שונים בארץ.  בנוסף, בני זוג יהודים המתחתנים בישראל מחויבים להתחתן באמצעות הממסד הרבני.  פסולי חיתון על פי ההלכה האורתודוקסית, כמו למשל כהן וגרושה, לא יכולים להתחתן בישראל, אלא רק בנישואין אזרחיים מחוץ לישראל. מערכת שלמה של בתי דין רבניים הפועלת בארץ מגובה על ידי המדינה וממומנת על ידה. כל אלו ועוד מציירים תמונה של מדינה אשר לה דת רשמית, ואין בה הפרדה בין דת ומדינה. עם זאת, בישראל אזרחים לא-יהודים רבים, ונוסף להם אזרחים יהודים רבים אשר אינם מקיימים את מצוות היהדות. בישראל קיימת במידה רבה סובלנות דתית כמדיניות – בני דתות אחרות זכאים לחופשה בימי חגם, והם יכולים להקים מוסדות ציבור דתיים כגון כנסייה ומסגד. גם האזרח היהודי החילוני אינו מחויב לקיים מצוות היהדות כל עוד אינו מפר חוק.

סוגיית הפרדת הדת מהמדינה בישראל נתונה בוויכוח מתמיד: מחד גיסא, טוענים חלק מהחילוניים, אין רצונם לקיים את מצוות הדת, וראוי שמדינה דמוקרטית מודרנית לא תכפה על אזרחיה קיום חוקים שאבד עליהם הכלח ובניגוד לרצונם. מאידך גיסא, טוענים הדתיים, הפרדת הדת מהמדינה תגרום לאבדן צביונה של המדינה כמדינה יהודית. יש לציין כי יש דתיים שסוברים שיש להפריד דת ממדינה, ומאידך יש חילונים שסוברים שאין לעשות כן. ויכוח עז בסוגיה נטוש בכל רובדי החברה: החל ברמת הכנסת, בנוגע לחוקים שונים, דרך אנשי ציבור ורוח, וכלה ברמת הרחוב: חסימת כבישים בשכונות חרדיות בשבת היא דוגמה לכך. 
עד עתה אין הכרעה בסוגיית הפרדת הדת מן המדינה. מן הנושאים העומדים בראש סדר היום ועולים לכותרות מדי פעם נמצאים נושא הגיור, נישואין וגירושין, כשרות, שבת ואזרחות. אחד הגורמים המונעים החלטה בנושא הוא היעדר חוקה במדינת ישראל. דבר זה מאפשר פירוש מרחיק לכת של חוקי יסוד שונים וכוונת המחוקק, לשביעות רצונו של צד אחד ולמורת רוחו של הצד האחר.

בחודש מאי 2011 ביקש הסופר יורם קניוק לשנות את סעיף הדת ברישום שלו במנהל האוכלוסין מ"יהודי" ל"חסר דת", ובית המשפט קבע שיש לקבל את בקשתו‏.

ראו גם: 
*דת בישראל
*יהדות ישראל

דיון



טענות דתיות בעד הפרדה

טענות חילוניות בעד הפרדה

טענות דתיות נגד הפרדה

טענות חילוניות נגד הפרדה

ראו גם
* אפליה דתית
* כפייה דתית
* כפייה חילונית
* חופש הדת
* מכתב הסטטוס קוו

לקריאה נוספת
* האוניברסיטה הפתוחה, פרופ' בנימין נויברגר:.
* מיכאל קרן, גד ברזילי, השתלבות קבוצות "פריפריה" בחברה ובפוליטיקה בעידן שלום: החרדים בישראל המכון הישראלי לדמוקרטיה, ירושלים, 1998 .
* אבינועם רוזנק, עיון מחודש במתח בין יהדות למדינה דמוקרטית לאור הפילוסופיה של ההלכה, אביעזר רביצקי (עורך), דת ומדינה בהגות היהודית במאה העשרים, המכון הישראלי לדמוקרטיה, ירושלים 2005, עמ' 566-489.
* אביעזר רביצקי, דת ומדינה במחשבת ישראל: דגמים של איחוד, הפרדה, התנגשות או כפיפות, המכון הישראלי לדמוקרטיה, 1998.
*א. דון-יחיא, הפוליטיקה של ההסדרה:יישוב סכסוכים בנושאי דת בישראל, ירושלים: מכון פלורסהיימר למחקרי מדיניות 1997.
*עפרה ישועה-ליית, ארץ, ברית: מדוע אין לישראלים מדינה דמוקרטית חילונית, הוצאת מעריב, 2011.
*בנימין נויברגר, דת ודמוקרטיה בישראל (1997).
*חסון, שלמה, 1999. חרדים וחילונים בירושלים בעתיד: תסריטים ואסטרטגיות, ירושלים: מכון פלורסהיימר למחקרי מדיניות.
*חסון, שלמה (עורך), 2002. יחסי דת חברה ומדינה: תסריטים לישראל, ירושלים: מכון פלורסהיימר למחקרי מדיניות.
*ליבוביץ, ישעיהו, 1979. יהדות, עם יהודי ומדינת ישראל, ירושלים: שוקן.
*לורברבוים, מנחם, 2005. פוליטיקה וגבולות ההלכה, ירושלים: מכון שלום הרטמן.
*אברהם וינפלד, עורו ישנים :בעניין הפרדת הדת מן המדינה, לבאר שיש בכך טובה משולשת, טובת שלימות תוה"ק, טובת שומרי תוה"ק, וטובת אחי, 1985.
* נויברגר, בנימין, 1997. דת ומדינה בישראל, ירושלים: מכון פלורסהיימר למחקרי מדיניות.
*איל ינון, הרבנות הממלכתית:בחירה, הפרדה וחופש הביטוי (2000).
*שחר אילן, חרדים בע"מ - התקציבים, ההשתמטות ורמיסת החוק, הוצאת כתר (2000).
*עילם, יגאל, 2000. יהדות כסטטוס קוו: פולמוס מיהו יהודי 1958 כהארה על יחסי דתיים וחילוניים במדינת ישראל, תל אביב: עם עובד, אוניברסיטת תל אביב ואוניברסיטת בן-גוריון.
*רכלבסקי, ספי, 1998. חמורו של משיח, תל אביב: ידיעות אחרונות.
*זרמבסקי, לורה, 2002. השסע הדתי–חילוני בעיני מנהיגים ומעצבי דעת קהל בישראל, ירושלים: מכון פלורסהיימר למחקרי מדיניות.
*שולמית אלוני, ההסדר - ממדינת חוק למדינת הלכה (1970).
*שולמית אלוני, דמוקרטיה באזיקים (2008).
*גרשון ווילר, תיאוקרטיה יהודית, הוצאת עם עובד (1976).
*סוגיות יסוד בדמוקרטיה הישראלית, רפאל כהן-אלמגור (1999).
*הרמן, תמר, ואפרים יער-יוכטמן, 1998. יחסי דתיים–חילוניים בישראל: השלכות חברתיות ופוליטיות, תל אביב: מרכז שטינמץ למחקרי שלום וקרן קונרד אדנאור.
*וינרב, אלעזר, 2000. דת ומדינה: היבטים פילוסופיים, תל אביב: הקיבוץ המאוחד.
*יהושוע רש, הפרדת הדת מהמדינה או הפקעת מורשת ישראל מידי מקפיאיה(1987)
*אורי הופרט, הנעצור במדרון?(ממדנת היהודים למדינת הלכה) (1999).
*הקונפליקט - דת ומדינה בישראל, הוצאת ידיעות אחרונות (2002).
*בר-און, מרדכי, וצבי צמרת (עורכים), 2002. שני עברי הגשר: דת ומדינה בראשית דרכה של ישראל, ירושלים: יד יצחק בן צבי.
*אמנון רובינשטיין, המשפט הקונסטיטוציוני של מדינת ישראל, הוצאת שוקן, 1991. 
*אורי הופרט, בחזרה אל הגיטו : ממדינת היהודים למדינת הלכה, הוצאת הקיבוץ המאוחד (1989).
*עוזי אורנן, ציפורניו של אשמדאי, הוצאת עינם (1999).
*שלומית יהלום, יהדות ארצות הברית ושאלת ההפרדה בין כנסייה ומדינה (1981).
*יאיר שלג, רבים - להטות? :עמדות רבנים כלפי הדמוקרטיה
*יוסף אגסי, בין דת ולאום :לקראת זהות לאומית ישראלית. 
*מיכל סלע, בין הכרזה למציאות :דת ומדינה בישראל (2001).
*בין שלוש רשויות :מאזן זכויות האזרח בענייני דת בישראל.
*ריקי טסלר, בשם השם :ש"ס והמהפכה הדתית (2003).
*מיכאל קורינאלדי, דיני אישים, משפחה וירושה - בין דת למדינה :מגמות חדשות.
*דרך ארץ, דת ומדינה :אסופת מאמרים והרצאות בנושא יהדות, שלטון וערכים דמוקרטיים (2007).
*אליעזר דון-יחיא, הדת בישראל :מעמד, ארגונים, שירותים (1975).
*רוטנברג, מתתיהו, הדת והמדינה (1964).
*חיים כהן, דת ודין (2009).
*מרגית כהן, דת ובג"ץ: דמוי ומציאות.
*יצחק אנגלרד, דת ומדינה: ספר מקורות של הוראות חוק (1973).
*חיים גרבר, דת ומדינה באסלאם (2001).
*אביעזר רביצקי דת ומדינה בהגות היהודית במאה העשרים (2005).
*זרח ורהפטיג, דת ומדינה בחקיקה :לקט חיקוקים ופסיקה (1973).
*זרח ורהפטיג, חוקה לישראל :דת ומדינה (1988).
*דנה אריאלי הורוביץ, דת ומדינה בישראל 1994 - 1995 (1996).
*חיים רמבני, דת ומדינה: שיטת מחשבה בתורת הדת והחברה (1943).
*חיים דוד הלוי, דת ומדינה (1969).
*שמעון שמיר ודוד מנשרי, דת ומדינה במזרח התיכון (2006).
*גוטמן, עמנואל, דת, מדינה ופוליטיקה (2009).
*חיים גניזי, דת ומחתרת: בארץ ישראל בתקופת המנדט.
*סופיה מנשה, הכנסייה הקתולית בימי הביניים :אידיאולוגיה ופוליטיקה (2004).
*ירמיהו יובל, זמן יהודי חדש :תרבות יהודית בעידן חילוני (2007).
*מנחם אלון, חקיקה דתית :בחוקי מדינת ישראל ובשפיטה של בתי משפט ובתי הדין הרבניים (1968).
*אשר כהן, הטלית והדגל :הציונות הדתית וחזון מדינת התורה בימי ראשית המדינה (1998).
*עמוס עוז, להפריד את הדת מן הדתיים (1992).
*עמי איילון מדרסה :חינוך, דת ומדינה במזרח התיכון (2004).
* אשר כהן וברוך זיסר, מהשלמה להסלמה, הוצאת שוקן, 2003.
* בנימין נויברג, דת ודמוקרטיה בישראל, מכון פלורסהיימר למחקר מדיניות, 1997.
*ידידיה צ' שטרן, מדינה, משפט והלכה. דת ומדינה: תפקידה של ההלכה, המכון הישראלי לדמוקרטיה, 2004.
*ידידיה צ' שטרן, מדינה, משפט והלכה. מה יהודי במשפט הישראלי?, המכון הישראלי לדמוקרטיה, 2006.

קישורים חיצוניים
* 
*
*
*

מאמרים:

* 
*
* גילי זיוון, דעות 26, אייר תשס"ו באתר נאמני תורה ועבודה
* 

באנגלית:

*
*
*
*

הערות שוליים


 
בלדה לחובש הוא פזמון שנכתב על ידי דן אלמגור בשנת 1956 והולחן בשנת 1968 על ידי אפי נצר. השיר זכה לפרסום ולהצלחה רבה בעקבות זכייתו במקום הראשון בפסטיבל הזמר והפזמון העברי בשנת 1969, בביצועו של יהורם גאון. 

השיר נכתב על ידי אלמגור הצעיר (שהיה בן 21 בעת כתיבת השיר). כמרומז משמו, השיר שייך לסוגת הבלדה. המתח הוא נושא חשוב בבלדה והוא בדרך כלל נמצא בסיום, שהוא טראגי. בדומה לבלדות אחרות העוסקות בנושא המלחמה גם בה גיבור השיר, החובש, מוצא את מותו באופן דרמטי בסוף השיר. בראיון סיפר אפי נצר כי אלמגור אמר לו שהשיר לא נכתב על מקרה ספציפי. עם זאת, השיר דומה למספר אירועים שקרו במציאות.

כאשר הושמע השיר אחרי מלחמת ששת הימים הוא נתפס בעיני רבים באותה תקופה כמייצג של הנעלה שברוח הגבורה ההירואית של החייל הישראלי, כפי שזו התבטאה גם בשירים אחרים בני התקופה (לדוגמה, בשיר "גבעת התחמושת"). לאחר המלחמה התקשו משפחות שכולות להאזין לשיר וביקשו שלא להשמיעו ברדיו. בלטה פנייתם של הורי החייל שלמה אפשטיין אל מלחין השיר אפי נצר שהיה מכר שלהם ובקשו שיתחשב ברגשותיהם ויפעל לאי השמעתו (פרטי נפילתו דומים מאד למילות השיר).
אחרים הסתייגו מן השיר בגלל הנימה האפותאוטית, ההלל הכמעט פולחני למוות ולהקרבה, ודרמטיות היתר של ביצועו של גאון.

במשך שנים רבות לא הושמע השיר ברדיו, אלא רק ביום הזיכרון לחללי מערכות ישראל. עם זאת, נחשב השיר לאחד משיריו האהובים ביותר של יהורם גאון, ובשלושה מצעדים שונים של שיריו זכה השיר במקום הראשון- ב-1999 וב-2010 ברשת ג', וב-2004 בגלי צה"ל.

כיום מושמע השיר בטקסי הסיום של קורסי החובשים בבית הספר לרפואה צבאית.

קישורים חיצוניים
* 





 
חסידות קרלין הינה חצר חסידית שנוסדה בעיר קרלין (היום פרבר של העיר פינסק בבלארוס) על ידי רבי אהרן ("הגדול") מקרלין, תלמידו של המגיד ממזריטש. היא אחת החצרות הוותיקות בתנועת החסידות. מאז שנות החמישים של המאה העשרים מחולקת החסידות בפועל לשתי חצרות. הגדולה יותר נקראת קרלין-סטולין והשנייה נקראת כיום פינסק-קרלין. אחד המאפיינים הבולטים של חסידות קרלין הוא התפילה, המלווה בצעקות.

אדמו"רי החסידות
* רבי אהרן הגדול מקרלין, מייסד החסידות נולד בערך בשנת ה'תצ"ו (1736). בהשפעת דודו התקרב לרבי דב בער ממזריטש והיה לאחד מתלמידיו המובהקים. עוד בחיי רבו הקים את המרכז החסידי בעיר קרלין. ביחד עם רבי מנחם מנדל מויטבסק היה אחראי להפצת החסידות בליטא. רבי אהרן נפטר בצעירותו בי"ט בניסן ה'תקל"ב (1772) כשהוא בן 36 שנה בלבד. רבי אהרן הוא מחבר הפיוט הידוע לשבת יה אכסוף.

* רבי שלמה מקרלין, תלמידו של רבי אהרן מילא את מקומו כאדמו"ר מקרלין במשך עשרים שנה. בתקופתו התעצמה המחלוקת על החסידות וחסידי קרלין היו הראשונים להיפגע ממנה בשל קרבתם לוילנה משם יצאו החרמות נגד החסידות. בשנת תקמ"א נאלץ רבי שלמה לברוח ללודמיר שבוואהלין, מרכז החסידות. בי"ז בתמוז ה'תקנ"ב (1792) נורה רבי שלמה מקרלין על ידי קוזקים, וכעבור שישה ימים, בכ"ב בתמוז, נפטר מפצעיו. 

* רבי אשר מסטולין, בנו של רבי אהרן מקרלין גדל והתחנך בבית רבי שלמה מקרלין, והיה גם תלמידם של רבי ברוך ממז'יבוז' והמגיד מקוז'ניץ. לאחר פטירת רבי שלמה מקרלין החל רבי אשר בנו של רבי אהרן לכהן כאדמו"ר בז'ליחוב שבפולין. מאוחר יותר עבר לעיירה הסמוכה סטולין הסמוכה לקרלין שעל שמה הוא נקרא, רבי אשר מסטולין. בשנת ה'תק"ע (1810) שב לקרלין. בתקופת הנהגתו גדל מספר החסידים של קרלין. רבי אשר פעל לגיוס כספים עבור החסידים שגרו בארץ ישראל, ועמד בקשר עם רבי אברהם מקאליסק, מראשי עליית החסידים לארץ ישראל. רבי אשר נפטר בכ"ו בתשרי ה'תקפ"ז (1826) ונטמן ליד קבר אביו בקרלין.

* רבי אהרן מקרלין (השני), התמנה לאדמו"ר בהיותו בן 25 שנה, לאחר פטירת אביו, רבי אשר מסטולין. בשנת תרכ"ד עבר מקרלין לסטולין. בתקופתו גדל מאוד מספר החסידים. ספרו "בית אהרן" הוא ספר יסוד לחסידות קרלין. נפטר בי"ז בסיוון ה'תרל"ב (1872).

* רבי אשר מסטולין (השני - מכונה אדמו"ר הצעיר) החל לכהן כאדמו"ר לאחר פטירת אביו, אך הוא לא האריך ימים ונפטר כעבור שנה אחת, בט"ו באב ה'תרל"ג (1873), בעיר דרוהוביטש במגפה שהשתוללה אז בעיר. אשתו הראשונה הייתה בתו של רבי מנחם נחום טברסקי ממקרוב, ואשתו השניה הייתה שרה דבורה, בתו של רבי אלימלך שפירא מגרודז'יסק ואלמנתו של רבי יחיאל יעקב מקוז'ניץ.

* רבי ישראל ה"ינוקא" מסטולין - לאחר פטירת רבי אשר מסטולין (השני) היה בנו ישראל בן ארבע וחצי בלבד. למרות גילו הצעיר שמו החסידים את עיניהם בו כמי שנועד להנהיג את החסידות בעקבות הוראת סביו רבי אהרן. כתבי הנשיאות נמסרו לו בטקס הבר מצוה שלו, בי' בכסלו ה'תרמ"ב (1881) על ידי זקני החסידים ובהם היו רבי דוד בידרמן מללוב ורבנים נוספים. בגלל גילו הצעיר נודע בשם 'הינוקא מסטולין'. הינוקא מסטולין כיהן כאדמו"ר במשך 50 שנה. מספר חסידיו הגיע לרבבות. רבי ישראל נפטר בשהותו לצורכי רפואה בעיר פרנקפורט שבגרמניה בראש השנה ה'תרפ"ב (1921).

* רבי ישראל הותיר אחריו שישה בנים, שחלקם שימשו כאדמו"רים: רבי אשר בעיירה סטולין (לא כיהן כאדמו"ר). רבי אהרן בעיר ורשה שבפולין (לא כיהן כאדמו"ר, אף כי היו מספר חסידים שדבקו בו). רבי יעקב חיים כיהן כאדמו"ר בארצות הברית בשכונת וויליאמסבורג, נפטר בו' באייר בעיר דטרויט בשהותו שם לביקור אצל חסידיו, ושם נקבר. רבי משה כיהן כאדמו"ר בעיירה סטולין. רבי אברהם אלימלך כיהן כאדמו"ר בעיירה קרלין. רבי יוחנן כיהן כאדמו"ר בעיירה לוצק. בשואה נספו ארבעה מהאחים: רבי אשר ורבי משה נספו בטבח שנערך ביהודי סטולין בערב ראש השנה. רבי אברהם אלימלך מקרלין נרצח, לפי המסורת המקובלת בין החסידים, בי"ד בחשוון תש"ג (1942). רבי אהרן נרצח בורשה כנראה בחודש אב.

חסידות קרלין בישוב הישן
חסידות קרלין הייתה פעילה מראשיתה ביישוב הישן בארץ ישראל. רבי יעקב (נפטר ב-ה'תקמ"ז 1787), בנו של רבי אהרן הגדול, עלה לארץ ישראל בסביבות שנת ה'תק"ל (1770) והקים את הגרעין החסידי הראשון בארץ, שבע שנים לפני עליית תלמידי הבעל שם טוב. כל אדמו"רי קרלין עודדו עלייה לארץ. מקומה המרכזי של חסידות קרלין בקהילת החסידים בטבריה ובירושלים הביא חסידים רבים להצטרף לחסידות זו בארץ ללא שביקרו אצל האדמו"ר. בדור האחרון לפני השואה ביקרו שלושת האדמו"רים בארץ, בפרט רבי אברהם אלימלך שביקר בה ארבע פעמים. חסידים רבים אליו לטישים והיו לחסידיו. כתוצאה מכל אלה הייתה חסידות קרלין בין החצרות החסידיות הגדולות בארץ ישראל. 

הגרעין הראשון של חסידי קרלין התיישב בטבריה, כשמרכזו בבית כנסת של רבי מנחם מנדל מוויטבסק על שפת ים כנרת. בית הכנסת שופץ בסיוע האדמו"ר  בעל הבית אהרן מקארלין. חלק מן החסידים עברו לירושלים והקימו ב בית כנסת בשנות השבעים של המאה ה-19. התקיים גם בית מדרש של קרלין בקומה השנייה, מעל ביתו של רבי הירש קריניקער ממנהיגי החסידים במקום. 

בתקופת רבי ישראל מסטולין הוקם בית כנסת בשכונת בית ישראל‏‏ ובצפת היה בית כנסת שאותו בנה הרב דוד בידרמן מלעלוב.

בתקופת בניו של רבי ישראל נוסדו עוד קהילות ובתי כנסת של חסידי קרלין ובנותיה ובתל אביב היו שלושה בתי כנסת (של חסידי שלושת האדמו"רים). חסידי קרלין שבירושלים היו כפופים בעיקר למרותו של רבי אברהם אלימלך מקרלין, ואלו שבתל אביב סרו ברובם למרותו של רבי משה מסטולין. שניהם הקימו ישיבות בישראל. בישיבת "בית אהרן" בירושלים כיהן הרב יהושע השיל הלטובסקי כראש ישיבה. בשנת ה'ת"ש (1940) הוקמה ישיבה נוספת בירושלים בשם "פאר ישראל" שבה כיהן הרב משה הולצברג כראש ישיבה. בתל אביב הוקמה ישיבת "בית ישראל" בנשיאותו של רבי משה מסטולין.

חסידות קרלין לאחר השואה
רבי יוחנן פרלוב מלוצק

רבי יוחנן פרלוב מלוצק (ז' באב תר"ס, 1900 – כ"א בכסלו תשט"ז, 1955), בנו השישי של רבי ישראל מסטולין, התגורר לפני השואה בלוצק והנהיג את חסידי קרלין באזור וואהלין. עם התקרבות הגרמנים ללוצק ברח עם אשתו ושתי בנותיו לרוסיה ושהה שם בחברת הפרטיזנים. במהלך הבריחה והשהות ביערות מתו אשתו ואחת מבנותיו. לאחר המלחמה שבה נספו ארבעה מאחיו ופטירתו של האח הנוסף, רבי יעקב חיים פרלוב, בשנת תש"ו (1946) ללא בנים, הפך רבי יוחנן פרלוב לאדמו"ר המרכזי של חסידות קרלין. בשנת תש"ו (1946) עלה רבי יוחנן לארץ ישראל והתקבל בהתלהבות על ידי חסידי קרלין שגרו בארץ ישראל. כעבור שנתיים עבר לארצות הברית. 

רבי יוחנן פיתח את החצר והקים מרכזים חדשים וגדולים בארצות הברית ובארץ ישראל. הוא פעל מתוך מטרה לאחד את כל חסידי קרלין שבארץ ישראל לקהילה אחת ללא פילוגים. בין השאר, איחד בין ישיבת "בית אהרן" לישיבת "פאר ישראל" וקראה בשם "בית אהרן וישראל". בהיותו בישראל התגורר בחיפה, שם נפתח לאחר שהגיע בית כנסת של קרלין.

בשנת תשי"ד (1954) ביקר רבי יוחנן בארץ ושהה בה עד לאחר ראש השנה תשט"ו, אז שב לארצות הברית ונפטר שם בכ"א בכסלו תשט"ז (1955). לאחר פטירתו התעורר וויכוח בין החסידים היכן לקוברו, ולבסוף הוחלט לקוברו בארצות הברית על פי גורל. אולם חסידי קרלין שבארץ ישראל לא הסכימו עם ההחלטה וכעבור שנה הועלו עצמותיו והובאו לקבורה בבית הקברות בטבריה, צמוד לקברו של רבי מנחם מנדל מויטבסק. 

בתו פייגא (נפטרה ט' בכסלו תש"ע) נישאה לעזרא שוחט ולהם נולדו שני בנים ובת: האדמורי"ם רבי ברוך שוחט ורבי יוחנן שוחט, ובתם רבקה הנשואה להרב יעקב ברוך לעדרייך, רבם של חסידי קרלין בארצות הברית.

הפילוג בחסידות
לאחר פטירתו של רבי יוחנן מלוצק קיבלו עליהם רוב חסידי קרלין, ובפרט הצעירים שבהם, לאדמו"ר את רבי ברוך, שהיה אז ילד צעיר. רוב זקני העדה העדיפו לקבל את הנהגת רבי משה מרדכי בידרמן מללוב. לאחר האיחוד נקראה חסידות זו 'קרלין ללוב'. לאחר פטירתו של רבי משה מרדכי סירב בנו רבי שמעון להנהיג גם את חסידי קרלין ובעקבות זאת קיימו 'זקני קרלין' בחירות פנימיות שבסופן נבחר רבי אהרן רוזנפלד לכהן כאדמו"ר.

בהסכם בוררות בין שני הפלגים הוחלט כי החסידות בראשות רבי ברוך שוחט תיקרא קרלין-סטולין ואילו זו של 'זקני קרלין' תיקרא פינסק-קרלין. במסגרת ההסכם נדחתה התביעה של קרלין-סטולין על בית המדרש של קרלין שבשכונת 'בית ישראל' בירושלים, משום שרוב המתפללים בבית הכנסת נמנו על חסידי 'פינסק קרלין'.

בהמשך פרשה מחסידות קרלין-סטולין קבוצה נוספת בראשות הרב יוסף צינווירט, ונקראה בשם קהל חסידי ירושלים. מרכז קהילה זו בשכונת הבוכרים. פלג זה בתחילה לא מינה לעצמו אדמו"ר, אך בשנת תשס"א מינו חלק מן הקהילה, את הרב אברהם חנון כמנהיג, על אף התנגדותו של הרב צינווירט, ובחודש אדר תשס"ז בבחירות פנימיות השנויות במחלוקת הוא נבחר לאדמו"ר, חלק קטן מהקהילה פרשו ונהיו לחסידי רבי יוחנן שוחט מלוצק.

החסידות כיום
חסידות קרלין מונה כיום כאלף וחמש מאות בתי אב בארץ ובעולם. בית המדרש המרכזי של החסידות, "היכל רבנו יוחנן", שוכן בשכונת הבוכרים בירושלים. מרכזים נוספים של החסידים בישראל ישנם בבני ברק, ביתר עלית, מודיעין עילית, טבריה וביישוב גבעת זאב ליד ירושלים, שבו גם גר האדמו"ר מקרלין-סטולין. 

לחסידות ישיבות קטנות בירושלים, רמות, ביתר עילית ומודיעין עילית וישיבה גדולה ברמות. בארצות הברית לחסידות יש קהילות בבורו פארק (כולל ישיבה קטנה וגדולה), מונסי ולייקווד. לחסידות גם יש בית כנסת בשכונת סטמפורד היל בלונדון.

אדמור"י קרלין התנגדו לציונות ולתנועת המזרחי, ואף באגודת ישראל לא תמכו באופן חיובי. כיום באופן רשמי החסידות אינה מעורבת בפוליטיקה הישראלית, וזאת בהוראת האדמו"ר הקודם, רבי יוחנן. אמנם כשהיה צורך מיוחד בחבר עירייה מטעם החסידות, התיר זאת האדמו"ר הנוכחי לפרק זמן מוגבל.

עם זאת, בניגוד לרוב רבני יהדות התורה לא היסס רבי ברוך שוחט מקרלין מלמחות בפומבי נגד תוכנית ההתנתקות ואף ביקר במהלך ביצועה בגוש קטיף. עד לתקופתו נחשבו חסידי קרלין בארץ (ובעיקר בירושלים) כמשתייכים לעדה החרדית. מאז תחילת מנהיגותו המצב השתנה לאיטו. מוסדות החסידות נהנים מתקציבים ממשלתיים. האדמו"ר אינו מורה באופן רשמי אם להצביע, אולם רוב החסידים משתתפים בבחירות לכנסת.

קובץ בית אהרן וישראל
"קובץ בית אהרן וישראל" הוא כתב עת תורני היוצא לאור על ידי מוסדות קרלין-סטולין. הגיליון הראשון של כתב העת יצא בחודש ניסן תשמ"ו (1986) ומאז הוא יוצא לאור כ-6 פעמים בשנה. עד לסוף שנת תשע"א (2011) ראו אור 156 גיליונות. בתחילת כל גיליון מופיע מדור "גנוזות" ובו כתבי יד שמפורסמים לראשונה, בדרך כלל מספרייתו של האדמו"ר מקרלין. בחלק המרכזי מובאים מאמרים למדניים ובירורי הלכה שנכתבו על ידי רבנים מחסידות קרלין ורבנים אחרים. כמו כן, מובאים בכתב העת מכתבי הקוראים ובהם הערות תורניות קצרות על נושאים שונים וכן קיים+ מדור היסטורי, בעיקר אודות חסידות קרלין ומנהגיה. רוב הגיליונות זמינים להורדה באתר HebrewBooks.

גלריית תמונות

לקריאה נוספת
*בית אהרן - ספרו של רבי אהרן השני מקרלין, נחשב כספר המרכזי של חסידות קרלין. 
* יעקב שמש, כתבי קודש - שיחות ומכתבים מרבי יוחנן מקרלין סטולין 
* אהרן הויזמן, דברי אהרן, ברכת אהרן, פרח מטה אהרן - אסופת דברי תורה, ביוגרפיה והיסטוריה של אדמו"רי חסידות קרלין ברוסיה ובארץ. 
* יהושע הויזמן, 'פרי ישע אהרן - סיפורים על רבי אהרן הגדול מקרלין, רבי שלמה מקרלין, רבי אשר (הזקן) מסטולין, רבי אהרן השני מקרלין ורבי אשר (הצעיר) מסטולין.

קישורים חיצוניים
*, באתר "MyTzadik" 
*
*אברהם אביש שור,, בתוך , גיליון קלו, ניסן-אייר תשס"ח, עמ' קנט-קעו 
* 

הערות שוליים




"גלוק" (גרמנית: GLOCK) היא חברה אוסטרית המייצרת כלי נשק, ציוד צבאי וציוד לשדה. החברה ידועה במיוחד באקדחים שלה, אך מייצרת גם סכיני שדה, אתי חפירה, חגורות תחמושת, נרתיקים ועוד. למעשה חברת גלוק התחילה לייצר כלי ירייה בשלב מאוחר של קיומה, לאחר שניגשה למכרז לייצור את חפירה לתנאי שלג לצבא האוסטרי וגילתה במקרה כי הוצא מכרז לייצור אקדח שירות לאותו צבא.

חברת גלוק הייתה הראשונה שייצרה אקדח שגופו ומחסניתו עשויים מחומרים פלסטים ואילו חלקיו האחרים כגון: הצינה, הנוקר והקפיץ המחזיר עשויים מפלדה. עובדה זו גרמה ליצירת מיתוס מוטעה כי אקדחי גלוק אינם מאותרים במכשירי שיקוף ובמכשירים לגילוי מתכות. באקדחי גלוק, בניגוד לאקדחים אחרים, לא קיימת ניצרה, במקום זאת על ההדק מצוי מנגנון אבטחה (משבת) המחייב את היורה ללחוץ אותו לאחור כדי לאפשר את המשך הלחיצה על ההדק לצורך ירי.

אקדחי גלוק נחשבים לאקדחים איכותיים ונמצאים בשימוש יחידות משטרה ושירותים חשאיים רבים בעולם. בישראל, הוא אף מיוצר על ידי תע"צ ותע"ש בשיתוף פעולה עם גלוק האוסטרית. אקדח השירות של הימ"מ הוא אקדח גלוק 17 ואצל השב"כ אקדחי השירות הם גלוק 17, גלוק 19 וגלוק 26. גם בקרב יחידות העילית של צה"ל יש שימוש בגלוק 17, אך לא כאקדח שירות סטנדרטי.
מספר הדגם (17, 19 וכו') מייצג את המספר הקטלוגי הכללי של חברת גלוק, לרבות מוצרים שאינם כלי ירייה. 
יש הכותבים את שם החברה Glock ולא GLOCK, אך סימן המסחר של החברה הוא GLOCK באותיות גדולות בלבד.

קישורים חיצוניים
*
*







שונית קינגמן (באנגלית: Kingman Reef ) הינה שונית אלמוגים טרופית בשטח של כקילומטר רבוע, באמצע הדרך בין הוואי לסמואה האמריקאית. השונית נמצאת בנקודה הצפונית ביותר של איי הקו הצפוני, ומהווה טריטוריה של ארצות הברית בשליטת צי ארצות הברית.

השונית סגורה לציבור.

היסטוריה
השונית התגלתה בשנת 1789 על ידי רב החובל אדמונד פאנינג במסעו על אונייתו "בסטי". השונית מופתה על ידי רב החובל וו. א. קינגמן בשנת 1853 ועל שמו היא נקראת. השונית סופחה רשמית לארצות הברית ב-10 במאי 1922.

גאוגרפיה
אורך קו החוף של השונית, בשעות שפל הינו כ-3 ק"מ. גובה השונית מעל פני הים הינה מטר אחד בשעת שפל, ובשעת הגאות מכוסה השונית מים. השונית מקיפה לגונה עמוקה בה ניתן לעגון.

כלכלה
השונית אינה מיושבת ואין בה משאבים טבעיים. חברת התעופה פאן אמריקן השתמשה בלגונה בין השנים 1937 - 1938 כתחנת עצירה בין הוואי לסמואה האמריקאית וכן כנקודת עצירה של מטוסים ימיים בדרכם לניו זילנד.



וולפגנג לוץ (6 בינואר 1921 - 13 במאי 1993), ובשמו העברי זאב גור אריה היה מרגל ישראלי יליד גרמניה, שפעל בשנות השישים במצרים בשליחות "המוסד", יחד עם אשתו ולטראוד. בכסות של גרמני בעל עבר נאצי, הצליח לוץ להתברג לחוגים החברתיים של צמרת השלטון המצרית ולספק למפעיליו ב"מוסד" מידע רב-ערך על היערכות הצבא המצרי ועל תוכנית ההתחמשות שלו. במקביל פעל גם נגד המדענים הגרמנים במצרים, אבל בסופו של דבר נלכד בידי המצרים בשנת 1965. בחקירה ובמשפט שלאחריה הצליח לוץ לשמור על מרבית פרטי סיפור הכיסוי שלו, מבלי שתיחשף זהותו כאזרח ישראלי, והודות לכך ניצל מעונש מוות. הוא נידון למאסר עולם, אולם שוחרר במסגרת חילופי שבויים לאחר מלחמת ששת הימים.

שנותיו הראשונות
לוץ נולד במנהיים שבגרמניה לאם יהודייה ולאב גרמני נוצרי, שניהם אנשי תיאטרון. מהוריו ירש, ככל הנראה, את כישרון המשחק שלימים בא לביטוי בשליחותו. בשל מוצאו המשפחתי המתבולל לא נימול בלידתו, עובדה שהייתה מכרעת בעתיד בבניית סיפור הכיסוי שלו. בשנת 1931 התגרשו הוריו, ועם עליית היטלר לשלטון בגרמניה בשנת 1933 עלה לוץ עם אמו לארץ ישראל. האם הייתה לשחקנית בתל אביב, בעוד וולפגנג, שאימץ לעצמו את השם "זאב גור אריה", פנה ללמוד בכפר הנוער בן שמן. שם פיתח את חיבתו לסוסים והתמחותו ברכיבה. בגיל 15 הצטרף ל"", ומשימותיו כללו סיור רכוב על סוס סביב בית הספר, ואבטחת האוטובוס המשוריין ששימש את בית הספר המבודד כאמצעי הקשר עם העולם החיצון.

בשנת 1939, עם פרוץ מלחמת העולם השנייה, גויס לוץ ל, שנזקק לשליטתו בשפות גרמנית, ערבית ואנגלית. הוא נשלח למצרים, שם צורף ליחידת מודיעין ועסק בעיקר בתיחקור שבויי מלחמה גרמנים מהחזית הצפון-אפריקאית. הוא נשאר במצרים בשנות המלחמה, ולאחריה חזר לארץ ישראל ועסק בהברחת נשק עבור "ההגנה".
במלחמת העצמאות היה קצין בדרגת סרן בצה"ל, ונטל חלק בקרבות באזור לטרון. במבצע קדש ב־1956 פיקד, בדרגת רב-סרן, על חטיבת חי"ר, ואחר כך שירת בחיל האוויר. הוא התחתן עם רבקה, ירושלמית במקורה, ולזוג נולד בנם עודד (אודי).

גיוס למודיעין
לאחר מבצע קדש קיבל פנייה מאגף המודיעין להצטרף לשורותיו. באותה עת הייתה יחידה 131 באמ"ן אחראית על הפעלת סוכנים בחו"ל, ואנשיה התרשמו מניסיונו הצבאי והמודיעיני, משפת האם הגרמנית שלו ומחזותו הארית (לוץ היה בלונדיני וכחול עיניים), וכן מאישיותו המוחצנת, נכונותו לקחת סיכונים וכישרון המשחק הטבעי שלו. לוץ יועד לצאת לשליחות ריגול במצרים, טריטוריה המוכרת לו היטב, במטרה לאסוף מידע על תהליך ההתחמשות של נאצר בסיוע סובייטי. בנוסף קיוו מפעיליו כי יוכל לחדור לחוגי היועצים הגרמנים, שרבים מהם, נאצים לשעבר שמצאו מחסה במצרים, עסקו שם בסיוע לתוכנית ההתחמשות המצרית.

בשנת 1959 נשלח על ידי מפעיליו באמ"ן לגרמניה במטרה לבסס לעצמו סיפור כיסוי, כהכנה לקראת צאתו למצרים. על פי סיפור הכיסוי היה לוץ איש עסקים בעל עבר נאצי, קצין בוורמאכט לשעבר, ששירת בצפון אפריקה, חי במשך 11 שנים באוסטרליה שם עסק בגידול סוסים ובהשבחתם, ושב עתה למצרים על מנת להקים בה מועדון רכיבה. הרקע של קצין גרמני בצפון אפריקה נוצר על בסיס היכרותו המעמיקה של לוץ עם הווי הקצינים והחיילים הגרמנים שאכן שירתו שם, מתוקף נסיונו בתחקור מאות שבויים גרמנים בשרות הצבא הבריטי בצפון אפריקה. הוא יכול היה בנקל, אם יישאל, לנקוב בשמות ובמספרי יחידות, ואף בשמות חיילים וקצינים וסיפוריהם האישיים של "חבריו לנשק". הפעלת מועדון רכיבה נועדה לאפשר ללוץ יצירת קשרים קרובים עם אנשי החברה הגבוהה המצרית, קציני צבא ואנשי ממשל, שחייהם החברתיים התנהלו סביב מועדוני הרכיבה.

השליחות למצרים
בדצמבר 1960 הגיע לוץ לקהיר, והחל מיידית לטוות את רשת הקשרים החברתיים שתסייע לו במשימתו, ולהסתובב בין מועדוני הרכיבה שם נהגו להיפגש אנשי החברה הגבוהה המצרית. בתוך ימים התיידד עם מפכ"ל המשטרה המצרי, ודרכו נתוודע לאנשי ממשל וצבא שונים. לוץ נהג בנדיבות ובפזרנות בידידיו המצרים שביקשו את קרבתו של איש העסקים ומומחה הסוסים הגרמני, ונהג לפנקם במתנות ולארחם בביתו ברוחב לב.

ביוני 1961, לאחר כחצי שנה בקהיר, נסע לפריז לפגישת תדרוך עם מפעיליו, שם צויד על ידיהם במשדר להעברת מסרים ובסכום כסף גדול. במהלך נסיעה ברכבת בדרכו חזרה מפריז הכיר את ולטראוד (טדי), אישה גרמניה ששבתה את לבו. לאחר רומן קצר החליט לשאת אותה לאישה ולצרפה אליו במצרים, ללא התייעצות עם מפעיליו ב"מוסד" (מחלקה 131 באמ"ן, שהפעילה אותו, עברה בינתיים לתחום אחריותו של "המוסד"), וחרף העובדה שהיה כבר נשוי לאישה אחרת בישראל. "המוסד" נחרד ושקל לבטל את שליחותו, אך לבסוף החליט ראש "המוסד", איסר הראל, לאשר את המשך הפעלתו של לוץ, ורעייתו הטרייה ולטראוד הצטרפה אליו במצרים. תוך זמן קצר עמדה על עיסוקו האמיתי, ונרתמה לסייע לו בפעילות הריגול. על פי דיווחים אחדים שמהימנותם אינה ברורה, לא הייתה ולטראוד אלא סוכנת של שירות הביון המערב גרמני (Bundesnachrichtendienst, BND), שנשלחה לסייע לו במסגרת שיתוף הפעולה בין שירותי המודיעין של שתי המדינות.

בקהיר המשיך לוץ, עם ולטראוד לצדו, לשחק את איש העסקים העשיר חובב הסוסים והרכיבה. הוא פתח חוות סוסים ומועדון רכיבה משלו במימון הכספים שקיבל מ"המוסד", רכש לעצמו במהירות חוג לקוחות מתוך שמנה וסולתה של החברה המצרית, ונהג לארח בחוותו מסיבות ונשפי חשק. בין לקוחותיו וידידיו הקרובים נמנו קצינים בכירים, ובכללם סגן ראש המודיעין הצבאי והממונה על הביטחון באזור תעלת סואץ, אותם שיכנע להראות לו את אמצעי ההגנה ואתרי שיגור הטילים בסיני. הוא הקפיד בכל הזדמנות לשוות לעצמו תדמית של אנטישמי מובהק, ודיבר בגנות היהודים וישראל. מדי פעם נסע לאירופה לפגישות עם מפעיליו, לדיווחים ולתידרוכים.

המודיעין שסיפק לוץ למוסד היה באיכות מעולה, אף שמפעיליו הוטרדו ממנהגי ההוללות, הפזרנות והשתייה שלו (על אלה זכה לכינוי "מרגל השמפניה"). קשריו עם ראשי הצבא והממשל המצרי הלכו והעמיקו, והוא הצליח לחלץ מהם מידע על תכניותיהם הצבאיות ועל הלך הרוח במצרים. מדי יום שידר לישראל במורס, ועסק באיסוף מידע רחב על תעשיית הנשק המצרית, ובפרט על תעשיית הטילים שפותחו באותה עת בסיוע מדענים גרמניים. בנוסף אסף מידע על מערכת ההגנה וההתקפה בצבא המצרי. הוא גם הצליח להניח ידיו על רשימת המומחים הגרמנים שהועסקו על ידי המצרים, העבירה למפעיליו, ובשלהי 1962 שלח מעטפות נפץ לאותם מהנדסים וגרם לפציעתם של כמה מהם.

המעצר
במסגרת קשריו ההולכים וממתהדקים של נאצר עם הגוש המזרחי, הוזמן ב־1965 מנהיג מזרח גרמניה ולטר אולבריכט לביקור במצרים. המזרח גרמנים והסובייטים היו מוטרדים מפעילות שרותי המודיעין של מערב גרמניה במצרים, ונאצר החליט, כמחווה לרגל הביקור, לעצור כ-30 אזרחים מערב גרמנים ששהו במצרים כמעצר מונע. בין העצורים היו גם וולפגנג וולטראוד לוץ, וכן הוריה של ולטראוד ששהו באותה עת בקהיר לביקור בתם. הכוונה הייתה לשחררם כעבור זמן קצר, בתום ביקורו של נשיא מזרח גרמניה, אך לוץ היה משוכנע כי נעצר משום שנחשפה פעילותו כמרגל. הוא חרד לגורלם של ולטראוד והוריה, והחליט לשתף פעולה עם החוקרים המצריים תוך שכנועם שהוא אזרח גרמני שפותה לרגל עבור ישראל תמורת בצע כסף ותחת לחצים, ללא ידיעתה של אשתו. הגרסה שמסר לחוקריו הייתה למעשה חזרה מלאה על סיפור הכיסוי שלו: קצין ורמאכט שלחם באפריקה, חי באוסטרליה, והגיע למצרים לפתוח חוות סוסים; אלא שעתה גם סיפר כי את המימון לחוות הסוסים סיפקו לו שרותי המודיעין של ישראל, שבתמורה דרשו ממנו שיספק להם מידע, והוא נעתר לבקשתם מתוך חשש שיפגעו בו.

החוקרים המצריים התרשמו מ"גילוי הלב" שלו ונכונותו לשתף פעולה, וקנו את גרסתו. הם גם האמינו לו שלהורי ולטראוד לא היה כל חלק בפרשת הריגול ושחררו אותם, אך לא השתכנעו לגבי אי-מעורבותה של ולטראוד עצמה. לוץ, מכל מקום, המשיך לספק מידע לחוקריו בטכניקה שרכש בה מומחיות, של עירוב חלקי אמיתות עם בדיות, ולהשלמת ההצגה הסכים להופיע בשידור טלוויזיה לגרמניה בו הוא קורא לאחיו הגרמנים "להיזהר מליפול ברשתם של שירותי המודיעין הישראליים". גרסתו הייתה כה משכנעת, עד כי חוקריו האמינו לו גם כאשר הגיע מגרמניה מסמך סותר, שגולל את קורות חייו האמיתיים. עורך דין גרמני שייצג את קרבנות מכתבי האיום והנפץ שנשלחו למומחים הגרמנים כתב לחוקרים המצרים את פרטי התחקיר שערך בגרמניה לגבי לוץ: שהוא בן לאם יהודייה, שעלה לארץ ישראל בשנות ה-30 ושירת כקצין בצה"ל. לוץ הצליח לשכנע את חוקריו שפרטים אלה מצוצים מן האצבע.

המשפט וגזר הדין
לכידתו של לוץ התרחשה שבועות אחדים בלבד לאחר מעצרו של אלי כהן בדמשק בידי שרותי הביטחון של סוריה, אף הוא מרגל שבגיוסו, אימונו, ובניית סיפור הכיסוי שלו והחדרתו הושקע מאמץ רב, ואף הוא נחשב סיפור הצלחה מדהים באיכות המודיעין שסיפק. בכך ניחתה על "המוסד" מכה כפולה. בשני המקרים, מיוחסת הנפילה לעודף שאננות, ביטחון עצמי מופרז ואי-נקיטה באמצעי הזהירות הנלמדים והמתבקשים. אך שלא כמו כהן, הצליח לוץ לשמור על סיפור הכיסוי שלו ועל זהותו הבדויה, ולהימנע מהעמדה לדין כישראלי.

בני הזוג לוץ הועמדו לדין בפני בית הדין לביטחון המדינה. "המוסד" משך חוטים בגרמניה בחשאי, והצליח לארגן ללוץ עורך דין גרמני שיגן עליו עם סיפור הכיסוי, וכן דאג לנוכחותו של משקיף גרמני בבית המשפט שיוודא משפט הוגן. גם בעומדם בפני בית הדין, התברר עד כמה סיפור הכיסוי של בני הזוג היה משכנע: ולטראוד טענה כי סברה שבעלה פועל כסוכן מודיעין בעבור נאט"ו, והוא הצליח לשכנע את בית הדין כי הוא אזרח גרמני שפעל עבור ישראל למען בצע כסף.

ב־21 באוגוסט 1965 נגזר עונשו של לוץ למאסר עולם עם עבודות פרך, ורעייתו נידונה לשלוש שנות מאסר. בפועל, לא ביצע לוץ עבודת פרך, וגם בכלא הצליח לתמרן את סוהריו ולזכות בכבודם והערכתם. בכלא הכיר את אסירי "העסק הביש" - רוברט דסה, ויקטור לוי ופיליפ נתנזון, והתיידד אתם. בתחילה לא חשף אף בפניהם את זהותו האמיתית, אולם בהמשך הזדהה בפניהם כישראלי. הוא אף הורשה מדי פעם להתראות עם ולטראוד, שהייתה אסורה בכלא לנשים יחד עם מרסל ניניו, מנידוני "העסק הביש".

השחרור ולאחריו
לאחר כשנתיים וחצי בכלא המצרי שוחררו בני הזוג לוץ, במסגרת חילופי שבויים בחורף 1968, חודשים אחדים לאחר מלחמת ששת הימים, יחד עם אסירי העסק הביש. הם הוטסו ב-12 בפברואר לחו"ל, ומשם המשיכו לישראל. הם התגוררו במושב גנות כחמש וחצי שנים, שם פתח לוץ חוות סוסים. בתקופה זו כתב לוץ ספר, והרבה להתראיין באמצעי התקשורת ולספר על מעלליו, אולם התקשה למצוא את מקומו בחיי השגרה נטולי הזוהר וההרפתקה.

ביוני 1973 נפטרה ולטראוד, שבריאותה הייתה רופפת בעקבות החקירות האלימות בידי המודיעין המצרי ותקופת המאסר, משבץ מוחי. לוץ התקשה להתמודד עם אובדן זה. הוא נישא בשלישית, ועם רעייתו עזב את ישראל והתיישב בגרמניה, שם הועסק כזבן קשה-יום עד לפיטוריו. הוא נפרד מאשתו השלישית, החליף עוד מספר בנות זוג, ונפטר בגרמניה בשנת 1993, בגיל 72. לאחר מותו הובא לקבורה בישראל.

לקריאה נוספת ולצפייה
* אריה אבנרי, לוץ המרגל על הסוס, תל אביב תשכ"ח.
* וולפגנג לוץ, "שליחות בקאהיר", ספריית מעריב ו-"שקמונה", 1970.
* יוסי מלמן ודן רביב, מרגלים לא מושלמים, ספריית מעריב, 1990.
* דבורה עומר, "ריקוד באור אדום" , בית הוצאה כתר, 1994.
* נדב שרמן, "מרגל השמפניה", סרט דוקומנטרי, 2007.
* אורה מורג,"פרשת מעטפות הנפץ" מבית הוצאת ידיעות אחרונות, 2009.

קישורים חיצוניים
* 




האי ג'רביס (באנגלית: Jarvis Island) הינו אי בלתי מיושב ששטחו 4.5 קמ"ר הנמצא בדרום האוקיינוס השקט, בחצי הדרך בין הוואי לאיי קוק.

היסטוריה
האי התגלה ב-21 באוגוסט 1821 על ידי האנייה הבריטית "אליזה פרנסיס" ונקראה על שם מפקדה - רב החובל ג'רביס בראון. 
בשנת 1858 סופח האי לארצות הברית במסגרת חוק איי הגואנו וננטש בשנת 1879 לאחר שנכרה כל הגואנו מהאי. 
בריטניה סיפחה את האי בשנת 1889. ארצות הברית תפסה מחדש את שטח האי ותבעה אותו כשטחה בשנת 1935.

בצדו המערבי של האי ישנה התיישבות בשם "מלירסוויל" אשר שמשה תחנת חיזוי מזג אוויר בין 1935 ועד שננטשה במלחמת העולם השנייה. התחנה נפתחה מחדש בשנת 1957 ונסגרה שוב ב-1958.

ממשל
האי מנוהל על ידי מנהל הדייג והבר של ארצות הברית במשרד הפנים של ארצות הברית. הכניסה לאי אסורה בלא אישור ממשרד הדגה והבר - וכיום מותרת הכניסה לאי רק לחוקרים הבאים לחקור את חיי הבר והצומח באי.

גאוגרפיה
גובה השיא של האי מעל פני הים כ-7 מטרים. מרביתו של האי חולי והוא מוקף שונית אלמוגים. באי גדלים עשבים ושיחים נמוכים. האקלים באי טרופי, והוא משמש כאתר קינון לעופות ים רבים. אין באי מים מתוקים. 

באי אין נמלים ומעגנים, וניתן להגיע אליו רק בסירות.

ראו גם
* רפובליקת האולנד, בייקר וג'רביס

קישורים חיצוניים


 


קוסוב (באוקראינית: Косів, "קוֹסיבּ"; ברוסית: Косов; בפולנית: Kosów) היא עיירה במזרח גליציה שבאוקראינה, במחוז איוונו-פרנקיבסק וממערב לצ'רנוביץ. עד מלחמת העולם השנייה הייתה בתחומי פולין. לפי מפקד אוכלוסין משנת 2001, מונה אוכלוסייתה 8,301 איש‏‏.

היסטוריה יהודית
במאה ה-18 העיר נהפכה לאחד ממרכזי החסידות, כשתקופה התגורר בה הבעל שם טוב, וב-1772 קבע בה את משכנו ר' מנחם מנדל מקוסוב, שנכדו הקים את חסידות ויז'ניץ. השושלת שהקים ר' מנחם מנדל שרדה עד השואה כחלק מקהילה יהודית, ובתוכה תלמידי חכמים, סוחרים ובעלי מקצועות שונים.

בשמחת תורה שנת תש"ב (1941) הגיעו הנאצים לקוסוב, ודרשו מהאוקראינים, תושבי המקום, להסגיר לידם 700 יהודים כדי לרצוח אותם. תושבי המקום הגדילו ועשו והסגירו לידי הנאצים למעלה מ-2000 יהודים, אשר נרצחו על ידי הנאצים ביריות.

חלק מהניצולים שרדו את השואה, וחלקם נרצחו על ידי הנאצים והאוקראינים עושי דברם במקומות שונים.

תושבי המקום השתלטו על בתיהם ורכושם של יהודי קוסוב.

נכון לשנת 2006, אין קהילה יהודית בקוסוב.

קישורים חיצוניים
* 
* 
* 

הערות שוליים



עוצם הנו מושב בחבל לכיש השייך למועצה אזורית לכיש.  היישוב הוקם בשנת 1955 על ידי עולים ממרוקו ושם היישוב הוא על שם עוצמת הקרבות במלחמת העצמאות בין צה"ל לצבא מצרים באזור.

קישורים חיצוניים
*




ניר ח"ן הוא מושב בחבל לכיש השייך למועצה אזורית לכיש.  המושב הוקם בשנת 1956 ושמו, ח"ן (58), נקרא לזכרם של 58 נוסעי מטוס "אל על" שהופל בשמי בולגריה כשנה לפני הקמת היישוב.  היישוב הוקם על חלק מאדמות העיירה הערבית אל-פאלוג'ה, שתושביה נמלטו ממנה במהלך מלחמת העצמאות, ולא הורשו לחזור לבתיהם לאחריה. הוא יושב בראשיתו על ידי עולים מצפון אפריקה שאליהם הצטרפו עוד עולים וכן ילידי הארץ.

קישורים חיצוניים
*



קו עקבה רפיח, הוא קו גבול שנוצר בשנת 1906 בין מצרים שהייתה בשליטת בריטניה (למרות שייכותה הפורמלית לאימפריה העות'מאנית) לבין ארץ ישראל שהייתה בשליטת האימפריה העות'מאנית, מתוך מגמה למנוע סכסוכים בין הכוחות הטורקיים לכוחות הבריטיים. הקו שרד את השינויים הפוליטיים והמדיניים שחלו במהלך מאה השנים שחלפו מאז שרטוטו, וגם כיום מבוסס עליו גבולה של מדינת ישראל עם מצרים.

הקו שורטט תחילה כקו ישר מעקבה לרפיח, אך בהמשך ההתדיינות בין הצדדים, נוצרו בו כמה שינויים שניתן להבחין בהם במפות גם כיום:
#באזור אילת, דרשו הטורקים וקיבלו מספר קילומטרים של חוף ים וכן את מעיין עין נטפים
#הטורקים דרשו וקיבלו את מעיין עין חורשה
#הטורקים דרשו וקיבלו את מעיין עין המערה, הסמוך למערב מכתש רמון
בנוסף קשיי סימון בשטח גרמו לסיפוחם של שני הרים לתחומי ארץ ישראל.

קו זה יצר בהמשך השנים מספר בעיות, עקב התאמתו למציאות בשנת 1906 אך לא למציאות מאוחרת יותר:
#בזמן שרטוט הקו, רפיח הייתה נקודה סתמית על חוף הים התיכון, ובשנת 1982 גרם הסכם השלום בין ישראל ומצרים לחציית העיר רפיח שגדלה ונבנתה בינתיים. מעורבותם של הפלסטינים גרמה לסיבוך רב אף יותר (ראו ציר פילדלפי).
#אבן הגבול הדרומית בטאבה הוקמה על גבעה המרוחקת כמה מאות מטרים מחוף הים, ונוצרה בהמשך מחלוקת האם יש להמשיך ממנה לחוף בקו ישר הממשיך את הגבול או בקו הניצב לקו החוף. במציאות של שנת 1906 לא הייתה לכך שום חשיבות, אך בהמשך הפכה פיסת חוף קטנה זו למקור כסף ויוקרה. מצב זה גרם לבוררות ממושכת לאחר חתימת הסכם השלום שהסתיימה רק בשנת 1988 בהכרעה כי טאבה שייכת למצרים.




מבועים הוא יישוב קהילתי בנגב הצפוני, מצפון-מזרח לעיר נתיבות, בתחום המועצה האזורית מרחבים. הוא הוקם בשנת 1958 כמרכז כפרי המספק שירותים למושבי האזור. בעקבות גלי העלייה בשנות ה-90 של המאה ה-20, קלט היישוב עולים רבים וכן ילידי הארץ מבני היישובים הסמוכים. 

משמעות שם היישוב היא מעיינות, והוא ניתן למקום בהשראת פסוק מספר ישעיהו (ל"ה, ז') המסמל את הפרחת השממה: 

קישורים חיצוניים

*

גלריית תמונות





אטול ג'ונסטון (באנגלית: Johnston Atoll) הוא אטול בצפון האוקיינוס השקט. האי נמצא בשליש הדרך בין הוואי לאיי מרשל.

גאוגרפיה

האיים ג'ונסטון וסנד הם איים טבעיים אולם האיים האחרים, אקאו והיקינה, הם מלאכותיים. 

אקלים האי טרופי. האיים מישוריים וגדלים עליהם בעיקר עשבים ושיחים. אין באיים מים מתוקים.

תושבים
בעבר היו תקופות שבהן התגוררו באי כ-1,100 אנשי צבא ואזרחים העובדים עבור הצבא. הגישה לאי הייתה בעיקר משדה התעופה שלו, ששימש את הצבא. כיום המסלול סגור, ומשמש רק לנחיתות חירום. כלכלת האטול התבססה על בסיסי הצבא באי. כל תצרוכתם של דרי האי הייתה מיובאת.

כיום אין באטול אוכלוסייה אזרחית והאיים סגורים לציבור. הם טריטוריה של ארצות הברית ומנהל אותם מנהל הדגה והבר של ארצות הברית, השייך למשרד הפנים של ארצות הברית. 

היסטוריה
את האי ג'ונסטון גילה רב החובל ג'יימס ג'ונסטון ב-10 בדצמבר 1807 והוא נקרא על שמו. בשנת 1858 תבעו בעלות על האי הן ארצות הברית והן ממלכת הוואי.

בשל מרבצי הגואנו באי, השתלטה עליו ארצות הברית מכוח חוק איי הגואנו והכרייה באי החלה בשנת 1858 והסתיימה בשנת 1890.
ב-29 ביולי 1926 קבע נשיא ארצות הברית קלווין קולידג' כי האטול הוא שמורת טבע לציפורים, והעביר את השליטה באי לידי משרד החקלאות של ארצות הברית.

ב-29 בדצמבר 1934 החליט נשיא ארצות הברית פרנקלין דלנו רוזוולט כי האי יהא בשליטת צי ארצות הברית והוקמה באי תחנת מכ"ם. משרד הפנים המשיך לנהל את שמורת הטבע לציפורים באי.

בשנת 1936 החל צי ארצות הברית לבנות במקום בסיס למטוסים ימיים ותחנת תדלוק.

כוחות יפן הפציצו את האטול במהלך מלחמת העולם השנייה, ומאוחר יותר שימש האי אתר ניסויים בנשק גרעיני ואתר פסולת של חומריים כימיים. בין השנים 1958 ו-1975 שימש האטול אתר ניסוי לירי טילים.

בשנת 2003 הועברה השליטה באי למנהל הדגה והבר של ארצות הברית ורוב המבנים באי פורקו.

קישורים חיצוניים




עין נטפים, בערבית ביר אל קטר או עין אל קטר. עין נטפים הוא מעיין מים מתוקים בהרי אילת בערוץ נחל נטפים ליד הגבול עם מצרים. המעין נמצא כשבעה ק"מ צפונית לאילת סמוך לדרך היורדת לאילת. זהו המעיין היחיד הנובע כל השנה באזור הסמוך לאילת.

מעיין זה השפיע גם על קביעת קו הגבול המערבי בין האימפריה הבריטית לאימפריה העות'מאנית, שהוא קו הגבול בין ישראל למצרים בימינו. 

המעין
עין נטפים נקרא כך בשמו כי המעיין נובע בטיפות. עין נטפים הוא מקור המים הטבעי היחיד בהרי אילת הנובע משך כל השנה ומשמש מקור מי שתייה לבעלי החיים בסביבה. המעין מרכז לתוכו בעיקר בשעות בין הערביים ובשעות החשיכה בעלי חיים השותים ממימיו, מים המתקבצים לתוך בריכת אבן קטנה. עין נטפים הוא מעיין שכבה הנמצא בין שכבת חרסית אטומה למים מתחת לבין שכבת גיר למעלה דרכה מחלחלים המים וזורמים על גבי שכבת החרסית. למעין באים בעלי חיים כמו יעלים, עיזים, שפנים, קוצנים, עופות כגון חצוצרנים, גבתונים, וורדיות סיני. במים גדלה אצה פבוטית ומסביב טחבי עלים, שערות שולמית ו ליניאה משילה.

היסטוריה
בשנת 1950 היה באזור עין נטפים נסיון להתיישבות חקלאית שפונה בגלל שלא הצליח ובגלל תלונות המצרים. עד מלחמת ששת הימים היה בעין נטפים מוצב צבאי ישראלי וממול בראס אל נקב הסמוכה לבקעת הירח, היה מוצב צבאי מצרי. לא רחוק נמצאים שרידים של דרך עולי הרגל המוסלמים מקהיר למכה, דארב אל חאג'. המקום נחפר ושוחזר על ידי בית הספר שדה אילת. מעיין זה השפיע גם על קביעת קו הגבול המערבי בין האימפריה הבריטית לאימפריה העות'מאנית, שהוא קו הגבול בין ישראל למצרים בימינו. הבריטים בנו במעין בעין נטפים  שוקת מצובה לאיסוף המים. השוקת נהרסה במפולת. בשנת 1965 בנו המדריכים של בית הספר שדה אילת שוקת חדשה במקום אך היא נהרסה בשיטפון והוחלפה בשוקת חדשה בשנת 1968. בסמוך נמצא הר יהורם ובסלעי הגיר יש שרידים של מאובנים קדומים.

לקריאה נוספת
* מטיילים בישראל, גיליון מס, 21, מרץ 2006 טבע הדברים. עין נטפים עמוד 30.
* אנציקלופדיה אריאל לידיעת הארץ מאת זאב וילנאי, עם עובד - תרבות וחינוך.
* כל מקום ואתר תשל"ח 1978, משרד הביטחון ההוצאה לאור וכרטא.

קישורים חיצוניים
*  



 


בית אורן הוא קיבוץ במרכז רכס הכרמל, בתחום המועצה האזורית חוף הכרמל. שם היישוב מציין את יערות האורן הגדלים בסביבות הקיבוץ. נכון ל-2010, בישוב מתגוררים כ-400 תושבים, מהם 220 חברים ו-180 תושבים.

היסטוריה
גרעין המייסדים של היישוב הוקם ב-1934 והורכב מחברי הבחרות הסוציאליסטית יוצאי פולין ורוסיה. חברי הגרעין עבדו הכשרה במגדיאל וב-1 באוקטובר 1939 התיישבו בח'ירבת שלאלה הנמצאת כקילומטר ממקום הקבע שיועד להם. בתקופה זו סללו דרכים לכוון עתלית ולכוון הגבעה שנועדה להתיישבותם (תל זערור). במקביל החלו בבניית בתים ולול לקראת התיישבותם במקום. הקבוצה עברה לבית אורן באוקטובר 1940. בעת הקמתו הוא היה היישוב היהודי היחיד בכרמל. ובהמשך הצטרפו אליו קבוצות וגרעיני הכשרה נוספים. 

הקיבוץ שימש כבסיס אימונים של ארגון "ההגנה". ב-1945 סייעו חברי הקיבוץ למבצע פריצת מחנה עתלית לחילוץ מעפילים ממחנה המעצר. בקיבוץ קיים אתר הנצחה לצנחני היישוב שנספו במלחמת העולם השנייה, וכן פסל "הציפור הפצועה" של הפסלת חנה אורלוף לזכרם של שלושת הצנחנים תושבי בית אורן ויגור שנספו באסון מעגן ב-1954.

בשנת 1961 שקע הקיבוץ בחובות גדולים.  הקשיים הכלכליים שנמשכו שנים רבות גררו גם קשיים חברתיים, עד למשבר חריף שעבר הקיבוץ ב-1987, בעקבותיו עזבו אותו רבים מחבריו הוותיקים.

ב-1995 הפך בית אורן ליישוב קהילתי, לאחר שבשנת 1987 עבר משבר כלכלי חריף. מאז עבר המשק הפרטה והוא פועל בשיטת התקציב הדיפרנציאלי. 

ב-2 בדצמבר 2010 פרצה שריפה באזור עוספיה שבכרמל, אשר התפשטה לשטח קיבוץ בית אורן וסביבתו. בתים  בשכונה הדרומית נשרפו ותושבי הקיבוץ נאלצו להתפנות. ב-3 בינואר 2011 החלה הקמת שכונת קרווילות שמיועדת לאכלוס זמני של תושבי הקיבוץ שבתיהם נשרפו.

כלכלה
כלכלת בית אורן מתבססת בעיקר על תיירות, בשל מיקומו בלב יערות הכרמל ואזור "שווייצריה הקטנה". ביישוב בית מלון, ספא, חוות סוסים, מרכז  לאופני הרים ואולם אירועים. בנוסף מתפרנסים תושבי הקיבוץ מגידולי שדה ובננות, לול תרנגולות וממפעל למוצרי הלחמת מתכת.

לקריאה נוספת
*יוסי בן ארצי,"פרשת יערות הכרמל", להפוך מדבר לכרמל הוצאת הספרים ע"ש י"ל מאגנס, 2004, עמ' 270-266 
קישורים חיצוניים

* 
*
* יעקב לזר,, באתר הקיבוצים
* 
* 

הערות שוליים



 


ש‏וֹ‏בָ‏ל, הוא קיבוץ בצפון הנגב ליד העיר רהט השייך למועצה אזורית בני שמעון.  הקיבוץ, משתייך לקיבוץ הארצי. נוסד ב-6 באוקטובר 1946, מסגרת מבצע 11 הנקודות והוקם על ידי גרעין חברי השומר הצעיר בארץ ומחוצה לה ועל ידי מעפילים מהאונייה "פאטריה".

קיבוץ שובל שוכן בין קריית גת לבאר שבע והגישה אליו היא דרך כביש 264. הקיבוץ ממוקם למעשה במרכז ישראל בדיוק בין הנקודה הצפונית ביותר בחרמון (33.20 צפון) לנקודה הדרומית ביותר באילת (29.29 צפון).

מקור השם
חברי הקיבוץ רצו לקרוא לקיבוץ בשם "אילת" משום שרצו להתיישב ליד הים באזור אילת אולם ועדת השמות בחרה בשם שובל.
 
מקורו של השם הוא מהתנ"ך:
 

וכן:
 

חינוך
בתחום הקיבוץ הוקם בית הספר התיכון מבואות הנגב בשנת 1963 ובו לומדים בני הקיבוץ בכיתות ז' עד י"ב.
מערכת החינוך בקיבוץ כוללת גם גנים לגיל הרך ותלמידי היסודי לומדים בקיבוץ בית קמה בניצני הנגב.
בשובל פועל גם אולפן ללימוד עברית אשר תלמידיו מתגוררים ועובדים בקיבוץ.
בשנת 2007, מכינת נחשון פתחה קבוצה נוספת בקיבוץ שובל. המכינה נמצאת בתוך הקהילה החינוכית מבואות הנגב.

תעסוקה
לקיבוץ ארבעה מקורות ההכנסה עיקריים:
#חקלאות - בקיבוץ פועלת רפת שהיא אחת מהגדולות באזור ופועלת בשותפות עם קיבוץ נען. ישנו ענף גידולי שדה (גד"ש) אשר מנצל את השטחים הנרחבים אשר מסביב לקיבוץ בעיקר לגידולים חקלאיים ללא השקיה כחיטה ושעורה אך גם לגידולים מושקים כתפוחי אדמה. בנוסף לקיבוץ מספר לולי תרנגולות. עד שנות השמונים היו בקיבוץ שטחי מטע גדולים בהם גודלו פקאנים,תפוזים ופירות נשירים אחרים אך לאור חוסר הכדאיות הכלכלית והמחסור במים המטעים נעקרו.
#בקיבוץ פועל מפעל שמייצר אטמים לתעשייה - מפעל סיל ג'ט (Seal Jet).
# בקיבוץ פועל מפעל ליצור נגררים, ווי גרירה לרכב וארגזים למשאיות.- שובל נגררים.
#חברי קיבוץ רבים עובדים מחוץ לקיבוץ והכנסתם מהווה חלק חשוב בפעילות הכלכלית של הקיבוץ.

התפתחות הקיבוץ

הקיבוץ הוקם על ידי גרעין של השומר הצעיר אשר הוקם באזור נתניה ב-1944. 
הקיבוץ עלה לקרקע באדמות קרן קיימת לישראל בביר זבאלה במוצאי יום כיפור, 6 באוקטובר 1946, במסגרת מבצע 11 הנקודות.

לאחר מלחמת העצמאות המשיך הקיבוץ לקלוט חברים וגדל למשק חקלאי מהגדולים באזור.
בשנים הראשונות הופעלה בקיבוץ קומונה א' אשר ביטאה את מידת השיתוף הגדולה של החברים בכך שלמעשה לא היה רכוש פרטי כלל.
אולם בשנות החמישים בוטלה שיטה זאת ובהדרגה לאורך השנים הופחתה רמת השותפות והעזרה הדדית. 
עד לסוף שנת 1990 (עד פרוץ מלחמת המפרץ) הייתה בשובל לינה משותפת, אולם לאור דרישות החברים היא הופסקה למעט פנימיה בה יכלו התלמידים בתיכון להיות במסגרת המוסד החינוכי מבואות הנגב. 

בשנים האחרונות עובר הקיבוץ תהליכי שינוי רבים, מהפרטת המזון אשר בעבר היה מחולק על פי הצורך, דרך תשלום אישי על חשמל ועד לשינוי הגדול שהתרחש ביוני 2008 בו התקבלה החלטה לשינוי המודל השיתופי למודל דיפרנציאלי עם רשת ביטחון לאחר שנת הרצה בה קיבלו החברים משכורות דיפרנציאליות. משמעותו של שינוי זה בשובל הוא מתן תמריץ לחברים להשתכר יותר תוך כדי שמירה על הערבות ההדדית באמצעות רשת הביטחון אשר עשויה לתמוך במי שיזדקק לסיוע מהקהילה הקיבוצית. בשנת 2010 החלה תוכנית לבניית שכונה חדשה בקיבוץ אשר תאכלס משפחות של חברים אשר רובם יהוו תוספת חדשה לקיבוץ על מנת להגדיל את האוכלוסיה במקום ולתמוך בקהילה הקיימת. בניגוד לשכונות קהילתיות בישובים רבים אחרים, התנאי לקליטה לשכונה החדשה הוא חברות בקיבוץ.

קישורים חיצוניים

 של הקיבוץ
*
 באתר המועצה האזורית בני שמעון
*מפעל האטמים



 
 
 
 

טלי מורנו (נולדה ב-1981), היא כתבת ומגישת חדשות. כיום היא עובדת בזכיינית ערוץ 2 קשת.

ביוגרפיה
מורנו נולדה בעכו. למדה בתיכון "אורט דרסקי", והופיעה בלהקת "קולות אורט". את שירותה הצבאי עשתה בגלי צה"ל, שם הגישה את מספר תוכניות כמו "קולה של אמא", "בוקר טוב צה"ל" ומבזקי חדשות. בגלגלצ הגישה את התוכניות "משהו טוטאלי", "למה לא"?, "מדינה בדרך" ואת תוכנית המצעד הרשמי של ישראל לסירוגין עם עמרי רונן. לאחר שיחרורה הצטרפה לחדשות 10. בתחילה הגישה מבזקי חדשות. עם הזמן החלה ליצור כתבות.

לאחר שקיבלה הצעה לעבור לחברת החדשות של ערוץ 2, קודמה מבחינה כספית ומקצועית בתמורה להישארותה, והחלה להגיש את מהדורת "חדשות השבת", מהדורת "היום שהיה" (לסירוגין עם גיא זהר), מהדורת "חדשות הבוקר" לצד אריאל מרגלית (לסירוגין עם נסלי ברדה) וכן משדרים מיוחדים ומילויי מקום בתוכניות שונות של חברת החדשות. בנוסף יצרה כתבות, בעיקר עבור מהדורת "חדשות השבת".

בנובמבר 2007 שודרה המהדורה האחרונה של "חדשות השבת" בהגשתה, ובכלי התקשורת השונים פורסם כי תגיש את תוכנית הבוקר של הערוץ .

בשלהי 2009 פורסם כי מורנו עוזבת את ערוץ 10. נאמר כי לאחר מחלוקות מקצועיות הוחלט כי הצדדים יפרדו בהסכמה הדדית. בשנים 2010-2011 מורנו הגישה יחד עם דן שילון את תוכנית הבוקר של זכיינית ערוץ 2, קשת.

בעבר הייתה נשואה לצלם גדי אפריאט. ב-15 באוקטובר 2009 נישאה לשחקן והבדרן אייל קיציס‏‏.

קישורים חיצוניים
* 
* 

הערות שוליים




תיקון המידות הוא תחום מרכזי ביהדות העוסק בזיכוך תכונות הנפש והטבת רגשות האדם, במטרה לעשותו לאדם שלם וטוב יותר.
המקור למושג מצוי בתורה, "וְעַתָּה יִשְׂרָאֵל מָה יְהֹוָה אֱלֹהֶיךָ שֹׁאֵל מֵעִמָּךְ כִּי אִם לְיִרְאָה אֶת יְהֹוָה אֱלֹהֶיךָ לָלֶכֶת בְּכָל דְּרָכָיו וּלְאַהֲבָה אֹתוֹ וְלַעֲבֹד אֶת יְהֹוָה אֱלֹהֶיךָ בְּכָל לְבָבְךָ וּבְכָל נַפְשֶׁךָ." (דברים, י',10) הביטוי "ללכת בכל דרכיו" שגם נמצא בתפילת שלמה המלך (מלכים א', ח' 58) – מבואר ככולל את תיקון המידות והטיית הרגשות לדרכים מתוקנות וראויות. בנוסף לספרים שנכתבו בעניין, היו בין חכמי ישראל שכתבו אגרות שקראו בהן לחזק את הנושא הזה של תיקון המידות.

בין מידות למצוות
רבים מחכמי ישראל בכל הדורות ניסו לראות איך יש לחבר את מעשי המצוות עם תיקון המידות. ישנם כאלה שסברו כי תיקון המידות אינו מכלל תרי"ג מצוות. רבי חיים ויטל הוא ממובילי דרך זו. לדבריהם, תיקון המידות הוא מצע טוב, חשוב והכרחי לעשיית מצוות והוא היסוד עליו עומד האדם, בבחינת "דרך ארץ קדמה לתורה". אחרים סברו, כי תיקון המידות הוא חלק בלתי נפרד מעשיית המצוות. מייסד דרך זו הוא רבנו בחיי. לדבריהם, המצוות וידיעת הדת מתחלקות לשני חלקים - חובות האיברים וחובות הלבבות, כאשר חובות הלבבות הן חשובות ונפוצות  אף יותר מחלק מהמצוות של חובות האיברים. 
לעומתם יש שסוברים כי תיקון המידות, הוא שלב להשגת החכמה שהיא המטרה, כאשר המצוות מהוות אמצעי חשוב והכרחי להביא את האדם לידי המיצוע במידותיו. כך סובר הרמב"ם. 

אצל רבים ממחברי ספרי המידות המוטיבציה לחקירת מבנה הנפש ותיקון המידות הייתה במטרה לסלול דרך להגיע למדרגות רוחניות גבוהות של רוח הקודש ונבואה, כנראה בעקבות דברי חז"ל שטענו שהנביא צריך להיות מושלם בשכלו ומידותיו - "אין הנבואה שורה אלא על חכם, גיבור, עשיר וענו".

מידות בתקופת חז"ל
אף שבתנ"ך (ובמיוחד בספר משלי) ישנם פסוקים לא מעטים הנוגעים לתחום זה, הקוראים לאדם לדבוק במידות טובות (ובמיוחד במידותיו של האלוהים) ולעשות צדקה ומשפט, אין בהם משנה סדורה, או ירידה לחקר הנפש, אלא התוויה כללית של רכישת מידות חיוביות כמו נדיבות‏‏, צניעות‏‏ ודבקות באמת, לעומת עזיבת והדחקת מידות שליליות כמו שנאה, נקימה ונטירה‏‏, חמדנות, עצלות‏‏, גאוה, כעסנות‏‏ ועוד.

חכמי המשנה והתלמוד ניסו להתוות מפה של רגשות חיוביים ושליליים, ותיארו למשל את האהבה, טוב הלב, האומץ, הענווה, והשמחה, כרגשות חיוביים ואת הגאווה, הכעסנות, הקנאה, צרות העין, היצריות, העצבות, הדאגה ותשוקת הכבוד כרגשות שליליים שצריך להתרחק מהם. בימי המשנה התחברו מספר חיבורים הנוגעים לענייני התנהגות נאותה ודרך ארץ כמו מסכת אבות ומסכתות דרך ארץ זוטא ורבה, אך העניינים הנוגעים במישרים לתיקון המידות מועטים בהם, ויש בהם הרבה דברים הקשורים לדרך ארץ, הנהגות טובות וחיזוק מעמדה של התורה ועבודת האל. 

בתלמוד לא ראו לנכון ליצור דיונים מיוחדים על המסכתות הנוגעות להנהגות ומידות. אמרות שונות בענייני המידות מפוזרים ללא סדר בכל התלמוד, ובהן חלוקה בין מידות טובות ורעות, ובעיקר דברי שבח של המידות הטובות וגינויין של הרעות, אם בצורה מופשטת ואם על ידי הבאת דוגמאות.

ספרים עיקריים בנושא

לצד התעסקותם הרבה של חכמי ישראל, בהלכה, בהגות ובפרשנות תנ"ך, מעטים הם הספרים הקשורים לתיקון הנפש ועל עובדה זו עמדו בספריהם רבנו בחיי והרמח"ל. 

חכמי ישראל בימי הביניים וליתר דיוק בתקופת תור הזהב בספרד בין המאות התשיעית וה-13 פרסמו מספר חיבורי יסוד הנוגעים לעניין כמו הספר "תיקון מידות הנפש" המיוחס לרבי שלמה אבן גבירול (על פי חמשת החושים), "שמונה פרקים" חיבורו הידוע של הרמב"ם שמהווה מבוא לפירושו על מסכת אבות,  ו"המספיק לעובדי השם" חיבורו של הרב אברהם בן הרמב"ם. חכמי ימי הביניים ניסו להבין ולהתחקות אחרי מבנה הנפש, על מנת לפעול למען תיקון האדם והבאתו לידי מדרגת הנבואה. רבנו בחיי בספרו הידוע "חובות הלבבות", שבו הוא מפנה את תשומת הלב ל"תורת המצפון המוזנחת" כדבריו, מחלק את חובת הדת לשני חלקים: ידיעת חובת האיברים וידיעת חובת הלבבות. לטענתו, גם בעיסוק ברגשות יש מצוות עשה ולא תעשה. 

במאה ה-16 בתקופת הזוהר של הקבלה בארץ ישראל נכתב בידי הרב משה קורדובירו הספר "תומר דבורה", בו הוא מוצא את המשמעות העליונה של חיי האדם, בניסיונו של האדם להתדמות לקונו (לאל). ספר מוסר ותיקון מידות זה מבוסס מפורשות על עשר הספירות. ספר נוסף שנכתב באותה תקופה, שקשור לתיקון המידות על פי הקבלה הוא הספר "שערי קדושה" של רבי חיים ויטל תלמיד האר"י, שבהקדמתו הוא כותב שבידי הנביאים ויורשיהם הפרושים הייתה החכמה של זיכוך הנפש, אך שברוב הימים והדורות נתמעטו הלבבות והידיעות, ונסתם כל חזון, ולכן הדבר מניע אותו לחבר את הספר. 

בסוף תקופת הרנסאנס יצר המהר"ל בחיבורו המקיף "נתיבות עולם", מיפוי מיוחד של תכונות הנפש, בו סיווג 32 תכונות נפש חשובות והגדרת התכונות (לב נתיבות חכמה), מהותן וההבדלים ביניהן, לאור דברי חז"ל. לאחריו יוצא הרמח"ל בספרו המפורסם מסילת ישרים בו הוא קובע סדר בשכלול המידות של האדם בעשר מעלות, עד להגעתו להיותו אדם קדוש בעל רוח קודש שגופו מהוה מקדש חי. ספר שהפך להיות, ספר מוסר מרכזי ברוב הישיבות. 

רבי ישראל מסלנט מייסדה של תנועת המוסר, הוסיף נופך משלו ב"אגרת המוסר" שכתב. גם הרב קוק כתב ספר בנושא בשם "מוסר אביך", בו הוא דן בהיבטים שונים בתחומים אלו, הנוגעים למוסריותו של אדם. וכן כתב את הספר "מידות הראי"ה", בו הוא מסביר בצורה מעמיקה את עיקרן של המידות.

אבני דרך בתיקון המידות
הרב חיים ויטל

הרב חיים ויטל קבע כי הנפש שממנה המידות היא הבסיס, התשתית והמכון לנשמה, רוחניות האדם וקיום המצוות, ולכן ישנה חשיבות רבה ביותר לתיקון המידות, יותר מאשר קיום מצוות, מכיוון שעל יסוד עקום, אי אפשר לבנות בניין מפואר, ולכן מידות רעות קשות יותר מעבירות, וכל זמן שלאדם יש מידות רעות, יקשה עליו לקיים את המצוות, וגם אם יקיים אותם, הוא יעשה זאת שלא לשם שמים, והדבר יהיה לו לטורח גדול, ויהיה בבחינת "לא זכה - נעשית לו סם המוות", ואילו אדם שיש לו מידות טובות, עשיית המצוות תהיה קלה בעיניו.

הוא ניסה למפות את ארבע המידות העיקריות במקביל לארבעת היסודות שהיו נהוגים בזמנו. כך הוא סבר שיש בנפשו של האדם ארבעה יסודות רעים וטובים, וכנגדם מידות רעות וטובות: 
* מיסוד האש מגיעות הגאווה והכעס שהן מידה אחת ותולדותיהם, הקפדנות, בקשת השררה והשנאה וכנגדם ענווה. 
*מיסוד הרוח, דיבור מזיק שתולדותיו התחנפות, שקרנות, לשון הרע והתפארות וכנגדם שתקנות. 
*מיסוד המים החשק ותאוות התענוג, שתולדותיהן חמדה וקנאה וכנגדם הסתפקות במועט. 
*ומיסוד העפר העצבות שתולדתה העצלות וכנגדם השמחה והזריזות. 

רבנו בחיי

רבנו בחיי קובע שמקצוע של ידיעת המצפון וחקר הפנימיות הוא מקצוע חשוב בלימוד התורה, בין היתר בעקבות מאמר חז"ל "רחמנא ליבא בעי" (הרחמן - כלומר האל -את הלב רוצה). הוא טובע את המושג "אחרי המעשים ימשכו הלבבות", וקובע כי המעשים מטביעים את חותמם בנפש האדם, אם לחיוב ואם לשלילה. עוד הוא קובע שהאדם זקוק ללהיטות ורצון עז למען תיקון מידותיו, כי שינוי מההרגלים שנטבעו בו, מהווה מאמץ קשה לאדם, והוא משול כפי שכותב הרמב"ם לחולה שצריך לקחת תרופות מרות, ואף הוא מדמה זאת לחולה שצריך לקטוע אחד מאיבריו על מנת ששאר גופו יחלים. (עבודת ה', פרק ה')

הרמב"ם
הרמב"ם קבע בהקדמתו לפירוש מסכת אבות המכונה "שמונה פרקים", כי נפש האדם היא אחת, ויש לה ביטויים רבים, ולכן חיוניותה של הנפש האנושית מתפשטת על כל שיעור קומתו של האדם, ולכן הכוח הביולוגי של האדם נבדל למשל מהכוח הביולוגי של החמור. עוד קבע עניין עקרוני, שמצוות היהדות למעשה הם אמצעי למטרה של תיקון המידות והשכל, והציוויים נועדו להביא את האדם לאיזון ולדרך האמצע שבה כל מידותיו מאוזנות וממוצעות. וכל זאת כדי שהאדם ירכז את מרצו במטרת-על אחת, שבה יהיו מרוכזים כל חייו והיא "בכל דרכיך דעהו". בנוסף, קבע כי כל מידה רעה, היא מחיצה המבדילה בין האדם לבין אלוהיו, וכל נביא הייתה לו מידה רעה קונקרטית, שהיא היא שגרמה לנבואתו להיות עמומה ולא בהירה, מלבד משה שתיקן את כל מידותיו בשלימות, והגיע לפסגת ההשגה האנושית, ללא כל חיץ בינו לבין ההארה האלוהית. עוד קבע שאדם שמידותיו אינו מתוקנות נחשב ל"חולה נפש", ותקנתו הוא שילך לחכם, "רופא נפשות" שילמד אותו כיצד לתקן את מידותיו, בדיוק כמו שאדם שחולה בגופו, הולך לרופא שנותן לו תרופה לרפא את גופו.

ספר הכוזרי
רבי יהודה הלוי (ריה"ל) בספרו הכוזרי (תחילת מאמר שלישי) סובר כי האדם כמו המושל במדינתו, צריך לתת לכל "יושביו" את לחם חוקם וסיפוק צורכיהם, ולנהוג בכולם בצדק. ובכך למצוא איזון בתכונות נפשו, כך שכל כח ורגש יהיה במידה הראויה, ויקבל את הביטוי הנדרש במקום ובזמן הנכון, תוך ריסון כל הפרזה וחריגה, ובדבריו:  "החסיד הוא הוא המושל, שהרי כל חושיו וכחותיו הנפשיים והגופניים סרים אל משמעתו, והוא מנהיג אותם הנהגה מדינית ממש, כמו שנאמר "ומושל ברוחו מלוכד עיר" והוא האיש הראוי לשלוט, כי אלו עמד בראש מדינה היה נוהג בה בצדק, כשם שנהג מנהג צדק בגופו ובנפשו".
על פי ריה"ל אדם הנוהג בדרך הזו, כאשר הוא נצרך לבצע איזו מטלה (ובמיוחד בתחום הרוחני), הוא ימצא את "כל כוחותיו נשמעים לו, ממהרים להענות לקריאתו, עושים ככל אשר יצום ונזהרים מכל אשר יאסור עליהם", מכיוון שנהג בכולם מנהג צדק ולא קיפח אחד בהם.
כפירוט הוא אומר שהאדם צריך לחסום את הכוחות המתאווים לאחר שמילא את כל חסרונם, ולאחר מכן הוא חוסם את הכוחות הכעסניים השואפים להפריע לשלטונו, לאחר שנתן להם את חלקם בנצחנות בחכמות ודעות או לשם גערה באנשים רעים, ואך לחושים ולכוחות הטבעיים נותן את מה שהם צריכים, מנוחה ושינה במידה מספקת, ולחיוניים - ערות ותנועה די צרכם לשם פעולה בענייני העולם הזה. ולאחר כל אלו הוא יכול לקרוא ל"עדתו" להדבק במדרגה האלוהית, העומדת למעלה מהמדרגה השכלית.
 

הבעש"ט
הבעל שם טוב מייסד החסידות, חידש שיטה כללית שיש לה פרשנויות שונות, שבין היתר מתייחסת גם לתיקון המידות, שעיקריה מתמצים בשלושה שלבים: "הכנעה, הבדלה, המתקה". על פי שיטה זו בשלב הראשון, ב"הכנעה", האדם נדרש לקבל עול מלכות שמים ולהכניע ולרסן את המידות הרעות ולשלוט בהן. זהו שלב הכרחי שכן אם האדם פועל רק על פי הדחפים של מידותיו, הוא איננו יכול להתקדם לשלבים נוספים של התיקון שכן הוא ומידותיו הרעות נתפסות כדבר אחד. בשלב השני ב"הבדלה" האדם נדרש להבדיל בין טוב לבין רע, ולהבדל מהמידות הרעות שבו ולתפוס מהן מרחק. להשקיף עליהן מבחוץ ולדעת שהם לא חלק בלתי נפרד ממהותו. יש את מהותו שעומדת כשלעצמה ויש את הביטויים של מהותו שיכולים לקבל פנים וצורות שונות טובות ורעות. ובשלב השלישי ב"המתקה" האדם נדרש לדון את המידות הרעות שבו לכף זכות. למצוא את ניצוצות הטוב שבהן ולסנגר עליהן ולראות את הטוב והיפה שבהן, ובכך להמתיקן ולתת גם להן מקום ותפקיד במציאות, ולא לבטלן מכל וכל,  שהרי האלוהות שרויה בכל, ואין דבר שאין לו מקום.

הגר"א

הגר"א בספרו "אבן שלמָה", כותב כי כל עבודת ה' תלויה בתיקון המידות, שהם כמו לבוש למצוות ולכללי התורה, וכל החטאים מושרשים במידות. הוא טוען כי האדם נברא על מנת לשבר את מידותיו הרעות, ואם לא למה לו חיים. הוא מאבחן את שלשת המידות הרעות המרכזיות של האדם ככעס, תאווה וגאווה ("הקנאה, התאוה והכבוד"). לכל מידה יש היבט פנימי וחיצוני, למשל בתאווה יש חמדה של ממון ורכוש שהיא פנימית, ויש את הנאת הגוף כמו אכילה, שתייה וכדומה שהיא חיצונית. הוא כותב כי האדם צריך להתבונן על עצמו ו"לשקול את מידותיו במאזני צדק" ולחנך את עצמו להטות את מידותיו ממידה רעה לטובה עד קצה ההיפוך, כמו מכעס אל חמלה, ומגאווה אל שפלות, עד שיגיע למיצוע של המידה, שתהפוך להיות טבע שלו. 
 
עוד הוא טוען שהדרך לתיקונם איננה דיכויים והדחקתם אלא עידונם באמצעות לימוד תורה. את הכעס הוא מציע לעדן באמצעות הלימוד הנצחני של ההלכה, ואת התאווה והחשק באמצעות לימוד האגדה וההגות המרחיבים את דעתו של האדם, ופורשים לו כנפיים (שם ב' ה'). הוא מציע למי שיש לו "מזג רע", לא ללכת כנגד טבעו כי הדבר לא יעלה בידו, אלא לחפש את דרך הישר לפי טבעו ("חנוך לנער לפי דרכו"), כך למשל אדם בעל מזג רצחני, צריך להיות שוחט או מוהל, ובכך לא יהפוך להיות שודד. עוד שם הוא כותב שצריך לחטט אחרי המידות הרעות של עצמו, ומי שמתעצל בכך, לא יעזורו לו כל הסייגים והגדרים שהוא מקבל על עצמו, כי הדבר דומה לפצע פנימי שלא נרפא. באגרת הגר"א שנכתבה לבני משפחתו ממסעו לארץ ישראל, הוא כותב כי עדיף ללמוד בספרי מוסר, ובספרי משלי-עם שנמצאים בכתביו, שהם טובים מכל ספרי מוסר.

הרמח"ל
הרמח"ל בהקדמת ספרו "מסילת ישרים" ביאר מדוע מעטים האנשים העוסקים בתחום של תיקון מידותיהם, מפני שהחיוב בזה מפורסם וידוע לכל, דבר הגורם לאנשים לדמות שהם מבינים בעניין, מבלי שיעסקו בפרטים של המידות וביסודותיהם, דבר הגורם למקצוע זה להתפס בידי הבורים, שהופכים אותו לביזארי ואיזוטרי. אסמכתא לתיקון המידות הוא מוצא בפסוק "כי כל לבבות דורש ה'". ואת תיקון המידות הוא מגדיר כמידות על פי היושר והמוסר, שגורמים לתפארת לעושיהם, המוליכים אל תכלית ההטבה האמיתית, שהיא חיזוק התורה ותיקון אחוות המדינות. הרמח"ל משרטט סוג של מסילה או סולם מוסרי, שעולים בו מעלה אחר מעלה באופן הדרגתי, ומתקנים את המידות. בין השלבים ב"סולם" זה הוא מונה את מאפיינים מצפוניים כמו זהירות מוסרית, זריזות מוסרית, נקיות מוסרית, פרישות חסידות, וענוה.

הרב קוק
הרב קוק בספרו "מוסר אביך" מוסיף הסבר נוסף להסברו של הרמח"ל וטוען שישנה סיבה נפשית לכך שמקצוע זה הוזנח, והוא חסרון גבורה נפשית, מפני שכאשר אדם רואה שהוא רחוק מתיקון המידות, דעתו נחלשת עליו, והוא מתייאש מלהגיע לתיקון מידותיו ומפסיק ללמוד את הנושא. עוד הוא טוען, שהאיסור של "לפני עיוור לא תתן מכשול" תקף גם במידות, דהיינו שיש איסור לגרום לזולת שיגיע למצב שתתפרץ אצלו מידה מגונה. הוא גם מחדש אבחנה בדבר בירור מידות מצרניות וניסורן אחת מהשנייה, שהיא היכולת להבחין בין תכונות נפש חיוביות ושליליות, שיש ביניהן קווי דמיון משותפים, ולאמץ את החיוביות ולדחות את השליליות. והוא מדגים את העניין במידה כמו ענווה שיש לה מידה מצרנית כמו עצב, שנראית קרובה לה, באשר יש בהן התכנסות של הרגשות, או במידה כמו גבורת נפש שיש לה מידות מצרניות כמו כעס, גאווה, שנאה, ונקימה, באשר יש בכולן תחושה של עוצמה פנימית, וכאשר אדם שונא, כועס או נוקם הוא טועה להרגיש בעצמו גבורה ועוצמה. ולתפיסתו האדם צריך להיות עסוק ב"ניסור המידות", ליצור אבחנה בין מידות טובות לרעות, כדי שיוכל להשתלם בטובות ולזנוח את הרעות. 

ראו גם
* פילוסופיה של המוסר

לקריאה נוספת
* רמב"ם, , מהדורת אייזנברג
* הרא"ש, , מהדורת אייזנברג
* רבי שלמה אבן גבירול, , מהדורת חיים פאלק, פרשבורג, 1896
* רבינו בחיי, , מהדורת אייזנברג
* רמח"ל, 
* , מהדורת אייזנברג

הערות שוליים



ברכה חַבָּס (20 בינואר 1900, כ' בשבט תר"ס, אליטא, האימפריה הרוסית (ליטא) – 31 ביולי 1968) הייתה סופרת ועיתונאית עברייה.

חייה

ברכה חבס נולדה ב-1900 באליטא שבליטא, אז בתחום המושב היהודי ב, לישראל חבס. בשנת 1907 עלתה עם הוריה לארץ ישראל.

למדה בסמינר לוינסקי ועבדה כמורה בתל אביב, במושבה כנרת ובנחלת יהודה.
חבס הייתה חברת מערכת העיתון "דבר" ומעורכי הוצאת "עם עובד". הייתה פעילה לצידו של יצחק יציב בעריכת "דבר לילדים".

היא כתבה וערכה ספרים רבים על תולדות היישוב, ועל מחנות העקורים באירופה שלאחר השואה.

בנוסף ערכה חבס את כתבי משה ביילינסון וכתבה ביוגרפיה על דוד בן-גוריון בשם "דוד בן-גוריון ודורו" (הוצאת מסדה, 1952), שהייתה הביוגרפיה הראשונה שהופיעה על אודותיו בעברית.

יחד עם דוד הכהן כתבה את הספר "עשרים יום בהודו: מרס-אפריל 1947" (עם עובד, תש"ח), שהוא ספר המסע המודרני הראשון העברי להודו. הספר עוסק בביקור של המשלחת הישראלית בראשותו של שמואל הוגו ברגמן לוועידה האסיאתית, וכולל גם תיאור מפגש עם מהטמה גנדי ופגישה עם יהודי בומביי.

חבס הייתה אשתו השנייה של דוד הכהן, ממנהיגי היישוב, חבר הכנסת ויושב-ראש ועדת החוץ והביטחון של הכנסת. 

לאחר מותה בגיל 68, נקראו בחיפה ובבאר שבע רחובות על שמהּ.

כתביה

קישורים חיצוניים
* מרדכי נאור,, באתר של מרדכי נאור
* 
* יפה ברלוביץ', 



כרם שלום הנו קיבוץ בחולות חלוצה השייך למועצה אזורית אשכול משתייך לקיבוץ הארצי. הקיבוץ נקרא בשמו בשל מיקומו בקרבת הגבול מצרים - ישראל ותמיכת מתיישביו בכינון שלום באזור. 

המקום נודע בעבר (במפות אנגליות) בשם "כרם אבו סלים" ‏‏. ב-1956 הוקמה במקום היאחזות נח"ל דתית שנקראה "כרם אבשלום", כהד לשם הקודם על שם אבשלום פיינברג שנפל לא הרחק משם. יותר מאוחר השומר הצעיר יישב את ההיאחזות וב-1968 אוזרחה ‏‏. המיישבים של הקיבוץ, שעקר לנקודת הקבע שלו רק ב-1971, היו גרעין גיל"ת (גרעין ילדי תנובה), בני קיבוצים של השומר הצעיר שהיו חדורים אמונה בשוויוניות ואחוות עמים, וניסו לשחזר את הקיבוץ האידאולוגי של ימים עברו. הם קלטו, שנה לאחר האזרוח, גרעין נוסף של בני קיבוצים (גרעין לביא) ובשנים שלאחר מכן שני גרעינים של נוער עירוני, שלא היו חברי תנועת נוער - הגרעינים שלום ואבשלום. שני הגרעינים הללו התפרסמו לימים כחממה של מובילי תרבות, ומי שהיו חברים בהם הם כיום במאי תיאטרון, מפיקי סרטים, מעצבים, אדריכלים, סופרים, משוררים, בעלי גלריות, מתרגמי ספרות, עורכי עתונים ועוד.

בשנות השבעים נודע כרם שלום, על ארבעת גרעיניו, כמעוז של אידאולוגיה שמאלנית ויונית, וחברי הקיבוץ הובילו הפגנות, אירועים ועצומות - בין היתר כנגד ההתנחלויות ברצועת עזה ובצפון סיני. הקיבוץ התפרק ב־1996 והוקם מחדש ב־2001.

המקום נמצא קרוב לרפיח, המשמשת מעבר גבול שבין רצועת עזה למצרים, והוא היישוב המערבי ביותר בישראל.

מעט לפני פינוי יישובי גוש קטיף באוגוסט 2005, התנדב הקיבוץ להתפנות למשך יומיים, ואפשר למשטרה ולצבא לערוך תרגיל מקיף בקיבוץ שארך יומיים, במהלכו תורגל פינוי אלים של אזרחים מבתיהם.

לפי ההסכם מחודש נובמבר 2005, תהיה בכרם שלום נקודת פיקוח, באמצעות מצלמות, על הנעשה במעבר הגבול אשר ברפיח.

מסוף כרם שלום
בסמוך לקיבוץ כרם שלום הוקם לאחר פינוי רצועת עזה מסוף גבול המאפשר מעבר מטען מישראל לרצועת עזה ולמצרים, ולהפך. זהו המעבר היחיד לשינוע סחורות לרצועת עזה וממנה, ונוסף אליו יש מעבר פעיל נוסף (מעבר ארז), המשמש למעבר בני אדם. המסוף הוא מסוף אזרחי המנוהל על ידי רשות המעברים במשרד הביטחון.

בשנת 2006 אירעה סמוך למעבר כרם שלום התקרית בה נהרגו שני חיילי צה"ל ונחטף החייל גלעד שליט.

קישורים חיצוניים

*
* 
*
* באתר "חלון אחורי", 6/2010.
 באתר "חלון אחורי", 6/2010.

הערות שוליים





עמיעוז הוא מושב בגוש יישובי צוחר בחבל אשכול והשייך למועצה אזורית אשכול.  המושב הוקם לראשונה ב־1956 על ידי יהודים שעלו לארץ ממצרים ורומניה. כאשר לא הצליחו להתיישב במקום עזבו בהשאירם 4 משפחות המהוות את אחד הגרעינים בישוב כיום.

בשנת 1961 באו למקום חסידי ויז'ניץ שניסו להתיישב במקום אך נכשלו בכך ועברו למושב קוממיות. אחריהם בשלהי שנת 1962 הגיעה קבוצת עולים ממרוקו, שבעזרת הסוכנות היהודית הקימו במקום ישוב פורה ומצליח.

שם היישוב הוא לזכר העוז והגבורה שהפגין צה"ל במבצע קדש.

קישורים חיצוניים
*
* 
* 
* 

הערות שוליים




אוּבֶרְטוּרָה (מצרפתית: Ouverture, "פתיחה") היא הקדמה אינסטרומנטלית ליצירה מוזיקלית, על פי רוב יצירה דרמטית (כגון מחזמר או אופרה), יצירה למקהלה (כגון אורטוריה), או, לפעמים, אף ליצירה אינסטרומנטלית.

בקולנוע ובמחזמר האוברטורה מהווה על פי רוב מחרוזת של השירים הקליטים ביצירה.

בעבר שימשה המילה לציין גם קובץ פרקים או ריקודים, הידוע גם כסוויטה. יצירות מאוחרות יותר, כגון האוברטורה של בטהובן "לאונורה מס' 3", מציינות מעבר בין התפיסה של האוברטורה כהקדמה לבידור דרמטי לבין צורות מוזיקליות כפואמה סימפונית, שהן יצירות העומדות בזכות עצמן.

תולדות האוברטורה

המאה ה-17

האוברטורה הופיעה לראשונה ב. הטוקטה בתחילת אורפאוס של מונטוורדי היא שילוב של תרועה ברברית בכל כלי נגינה אפשרי עם קטע מלודי הקרוי ריטורנלו. מכיוון שזה הפרק האינסטרומנטלי הראשון הפותח אופרה, ניתן לקרוא לו אוברטורה. כצורת אמנות, החלה האוברטורה להופיע ביצירות של ז'אן-בטיסט לולי. לולי יצר תבנית שמהווה, גם אם הוא עצמו לא דבק בה תמיד, את האוברטורה הצרפתית הטיפוסית עד לתקופת יוהאן סבסטיאן באך וגאורג פרידריך הנדל (שיצירותיו עשו אותה לקלאסיקה). האוברטורה הצרפתית הזאת מופיעה כמבוא אטי ב"מקצב מנוקד" מודגש (כלומר, יאמבוס מוגזם, אם מתעלמים מן האקורד הראשון), ואחריו פרק תוסס בסגנון פוגאטו. המבוא האיטי חזר תמיד על עצמו, והפרק המהיר הסתיים לעתים בשיבה לקצב ולחומר האיטי וחזר גם הוא על עצמו (ראו האוברטורה הצרפתית של באך ב-Clavierübung מס' 2). לאחר האובטורה הצרפתית האופראית באה, לעתים קרובות , סדרה של נעימות מחול לפני עליית המסך. מכאן החל השימוש באוברטורה כפרלוד לסוויטה; והאוברטורה הצרפתית של באך ב"קלאוויראיבונג" מעידה על כך, בהיותה כמות שהיא מבוא לסוויטה של שבעה ריקודים. מאותה סיבה, ארבע הסוויטות התזמורתיות של באך נקראות אוברטורות; ושוב, הפרלוד לפרטיטה הרביעית בקלאוויראיבונג הוא אוברטורה.

באך יכול היה להשתמש באוברטורה הצרפתית לקטעי מקהלה ואפילו לטיפול בכוראלים. כך קרה שהאוברטורה, ששמה יאה לה, לסוויטה התזמורתית הרביעית, הייתה למקהלה הראשונה בקנטטה הכנסייתית Unser Mund so voll Lachens. המקהלות של הקנטטות Preise Jerusalem den Herrn ו־Höchst erwünschtes Freudenfest כתובות בצורת אובטורה; ובראשונה בשתי הקנטטות הנושאות את השם Nun komm der eiden Heiland משתמש באך בתחבולה מחוכמת להתאים את צורת האוברטורה לטיפול כוראלי.

סגנון סונאטה

עם עליית המוזיקה הדרמטית וסגנון הסונאטה, לא התאימה עוד האוברטורה הצרפתית לאופרה וגלוק (שהערותיו בנושא תפקיד האוברטורות בהקדמה ל"אלצ'סטה" הן היסטוריות) התבסס על מודלים איטלקיים של מרקם חופשי, המאפשר טכניקה סוחפת ורצופת ניגודים בולטים. עד שהגיע זמנן של יצירותיו המאוחרות של וולפגנג אמדאוס מוצרט, כבר הייתה הבחנה ברורה בין האוברטורה בסגנון הסונאטה לבין מוזיקה סימפונית מובהקת. היא בנויה מפרק מהיר (עם מבוא אטי או בלעדיו), בצורת סונאטה במרקם רופף וללא חזרות, במקרים רבים ללא קטע פיתוח, אבל לפעמים מחליפה את קטע הפיתוח אפיזודה מלודית אטית. דוגמאות להחלפה כזאת הן הסימפוניה בסול מז'ור של מוצרט, שהיא אוברטורה לאופרה לא־ידועה, והאוברטורות שלו לאופרות החטיפה מן ההרמון ו"הבעל המרומה", שבשתיהן המסך עולה בנקודה השופכת אור דרמטי ראוי לציון על צורה מיוחדת. האוברטורה לנישואי פיגארו נועדה בתחילה לכלול קטע אטי דומה באמצעה, אבל מוצרט סילק אותו ברגע שהחל בכתיבה. בידי בטהובן גדל עוד יותר השוני בין סגנון האובאטורה וצורתה לזה של הסימפוניה, אבל האוברטורה לא הייתה עוד נחותה לסימפוניה; והגרסה הסופית של האוברטורה לליאונורה (זו המוכרת כמספר 3) היא הגדולה ביותר כפרק תזמורתי יחיד, שנכתב אי פעם בהתבסס על סגנון הסונאטה.

אופרה מודרנית

באופרה המודרנית האוברטורה, פתיחה, "פורשפיל", "איינלייטונג", מבוא או כל שם אחר שתיקרא, היא, בדרך כלל, לא יותר מקטע מן המוזיקה, המנוגן לפני עלות המסך. טנהויזר היא הדוגמה האחרונה בעלת החשיבות לאוברטורה המהווה (כפי שנכתבה במקורה) יצירה אינסטרומנטלית שלמה, שמקדימה אופרה בסגנון טרגי ודרמטי  רצוף. באופרות קלילות יותר, שם יש עדיין קיום לחלוקה למדורים שונים באופיים, אוברטורה הניתנת להפרדה איננה יוצאת דופן, אף כי אפילו כרמן מיוחדת בדרמטיות של האוברטורה, הצופה את הסיום הטרגי ומובילה ישירות אל עליית המסך. ההקדמה (פורשפיל) של ריכרד וגנר ללוהנגרין היא פרק עצמאי, קצר, המתבסס על המוזיקה של "הגביע הקדוש". עם כל התזמור הנפלא שלו, יופיו הרומנטי והזדהותו עם המוזיקה של המערכה הראשונה והשלישית שיבואו בהמשך, אין הוא מייצג התנתקות מרחיקת לכת יותר מצורת האוברטורה הקלאסית כפי שבאה לביטוי חמישים שנה קודם לכן באוברטורות המעניינת של Méhul ל"אריודאנט" ו"אותאל". בזו האחרונה נשמע פעמים אחדות קול על הבמה לפני עליית המסך.

ההקדמה לאופרה "המייסטרזינגר", עם היותה נעימה מאוד לאוזן כשלעצמה וזקוקה רק לעוד אקוורד טוניקה אחד כדי להביאה לסיום, מאבדת, במידה שאין לשערה, מעידונה כשהיא מסתיימת כך באולם קונצרטים. במעמדה הנאות, השיא, החורג מפרופורציה בכל מצב אחר, מוביל אל עליית המסך, וזו מציגה לפני המאזין שפע כזה של תחושות דרמטיות ומרהיבות, שדי בהן כדי לפצותו על אותו קרשנדו אינסטרומנטלי ממושך במבוא. ההקדמה לטריסטן צוידה בסיום יפה ומותאם כהלכה לשימוש קונצרטנטי, שכתב וגנר עצמו, ואורכו ודקויותיו הניכרים של הדף הנוסף מלמדים, עד כמה לא הייתה ההקדמה המקורית מכוונת לקיום עצמאי. ואחרונה בשורה, ההקדמה לפרסיפל היא חיבור מוזיקלי, שאם כי וגנר השלים אותו לביצוע קונצרטנטי בהוספת כמה תיבות, הרי כוחו ובהירותו באים לביטוי באופן המובהק ביותר כפרלוד למתכונת כבירה כזו או אחרת. הפרלודים התזמורתיים לארבע הדרמות של מחזור הטבעת חבים את כל משמעותם להיותם הכנות גרידא לעליית המסך; ואי אפשר לאמור על יצירות אלה שיש להן אוברטורות יותר משאפשר לאמור זאת על "פלסטף" של ורדי ו"סאלומה" של שטראוס, שבהן המסך עולה עם צליל המוזיקה הראשון.

מחזות זמר של ברודוויי

אוברטורות בנות ימינו, הנלוות למחזות הזמר של ברודוויי מכילות על פי רוב קטעים מן השירים הפופולריים ביותר במחזה. האוברטורה מנוגנת בדרך כלל לפני תחילת המחזמר. עם זאת, בגרסה המחודשת של "נשקיני קייט" מאת קול פורטר, האוברטורה מופיעה אחרי מקהלת הפתיחה של "פתיחה אחרת, הצגה אחרת", והמקהלה נשארת על הבימה. (בהפקה המקורית משנת 1948, ובכל ההפקות האחרות עד 1999, הופיעה האוברטורה במקומה הרגיל, לפני השיר הראשון.)

האוברטורה והפואמה הסימפונית

הצורה האחרת של האוברטורה נועדה לביצוע כיצירה קונצרטנטית נפרדת (ראו גם פואמה סימפונית), המשוחררת מתלות בליברית, אם כי אינה מוגדרת ככזו, לא בשל צורתה ואופיה המוזיקליים אלא בגלל הכותרת שנותן לה המלחין עצמו ואופן הערכתו אותה. 

לדוגמה, צ'ייקובסקי  לא סיווג את "הפתיחה 1812" כפואמה סימפונית והיא נודעת כאוברטורה קונצרטנטית. גם "רומיאו ויוליה" שלו, הנודעת לא פחות, מתויגת כ"פתיחה בנוסח פנטזיה". במועד מוקדם יותר בהתפתחות המוזיקה של התקופה הרומנטית, כתב מנדלסון את הפתיחות "מערת פינגל" (המוכרת גם בשם "ההיברידים") ו"ים שקט ונסיעה צלחה", והקטור ברליוז חיבר את "קרנבל רומאי", בלי לייחס אותן לאיזו שהיא ליברית. 

בהמשך, בתקופה שלאחר פיתוח הפואמה הסימפונית, כתב יוהנס ברהמס את "פתיחה אקדמית" אופוס 80 ואת "פתיחה טרגית" אופוס 81, שעושר הרגשות הכלול בהיקפה המצומצם מקנה לה את הזכות להיקרא פואמה סימפונית, אך המלחין לא הגדיר אותה כך.
 
גם מלחינים כמו רוברט שומאן כתבו אוברטורות, המבוססות על חומר ספרותי משל פרידריך שילר, ויליאם שייקספיר ויוהאן וולפגנג פון גתה, כמו "הכלה ממסינה", "יוליוס קיסר" ו"הרמן ודורותיאה". אף כי טיפוסי אוברטורות אלה שואבים את ההשראה המוזיקלית שלהם מיצירות אלה, שומאן לא כתב מוזיקה לכל היצירה, כפי שהיה כותב לאופרה, שאז היו האוברטורות נכנסות לקטגוריה שנידונה לעיל. הן שומאן והן צ'ייקובסקי שילבו, למעשה, קטעים מן ההמנון הצרפתי, "לה מארסייז", באוברטורות שלהם, "הרמן ודורותיאה" ו"1812", אות לאופיין העצמאי של אוברטורות מסוג זה.

מקורות
* 



צוחר הוא יישוב קהילתי בגוש יישובי צוחר שבחבל אשכול והשייך למועצה אזורית אשכול.  היישוב הוקם בשנת 1973 כמרכז ליישובי חבל אשכול. היישוב נקרא על-שם צוחר, אחד מבניו של שמעון, שנחלתו שכנה בסמוך לאזור זה.  במהלך גלי העלייה של שנות ה-90, השתכנו עולים מאתיופיה וברית המועצות בשכונות קראוונים ביישוב. שכונות אלה פונו לאחר מספר שנים.

קישורים חיצוניים
*





שומריה הוא קיבוץ צפונית-מזרחית ליישוב להבים, בצפון הנגב. הקיבוץ שייך למועצה אזורית בני שמעון.  

שומריה הוקם כהיאחזות נח"ל בשנת 1985 ואוזרח מאוחר יותר על ידי תנועת השומר הצעיר. שם היישוב "שומריה" נבחר כיוון שהוקם בשנה שבה צוינו 70 שנה לתחילת פעילותה של "השומר הצעיר".

בפברואר 2006 קיבלו חברי הקיבוץ הקטן, שמנה 23 חברים (11 משפחות), את הצעת מנהלת סל"ע לפנות את היישוב תמורת פיצויים של 1.75 מליון שקל למשפחה, כדי שישמש לקליטת המפונים מגוש קטיף, ובפרט מהיישוב עצמונה, במסגרת תוכנית ההתנתקות.

לקיבוץ עברו לאחר ההסכם עם תושבי שומריה תושבי "עיר האמונה" - מפוני עצמונה (היישוב בני עצמון בגוש קטיף) שהקימו מאהל מחאה ומחנה פליטים מאולתר בנתיבות במטרה לשמור על המסגרת הקהילתית ולמחות על הזנחתם. ב-12 במרץ 2006 מסרו תושבי שומריה את הקיבוץ למפונים בטקס חגיגי והתושבים החלו להעביר את חפציהם לבתיהם החדשים בקיבוץ. לצד המבנים הקיימים אמורה מנהלת סל"ע לבנות בתים נוספים ומבני ציבור כדי לקלוט את כל המפונים.

נכון לשנת 2011 בשומריה גרות מעל מאה משפחות, הישוב גדל ומתפתח בתחומים רבים:

חינוך: בשנה"ל תשע"א עברו תלמוד תורה עצמונה ובי"ס לבנות עצמונה מקרוונים זמניים שהובאו לישוב, למבנה קבע חדש. בשנת תשס"ט הוקמה ישיבה לצערים שכרגע לומדים בה כשלושים תלמידים.

ב-2007 ננטע מטע זיתים גדול ליד הישוב עומר. ב- 2008 ניטע כרם יין גדול בצמוד לקיבוץ (כארבעים אלף שתילים). כמו כן, במקביל, מגדל היישוב ירקות בחממות. ברפת שומריה כמאתיים פרות חולבות ומכון חליבה.

ראו גם
* שיקום מפוני גוש קטיף וצפון השומרון

קישורים חיצוניים
* - כתבה בynet
* - חמש שנים אחרי ההתנתקות קיבוץ שומריה של "השומר הצעיר" חוזר לחיים בזכות התחברות עם המתנחלים שפונו מגוש קטיף
* - כתבה בעיתון הארץ
* - כתבה באתר הקיבוצים
* - כתבה בעיתון הארץ
* - כתבה בערוץ 7

*
*, ידיעה ב-ynet, ה-15 בפברואר 2006
*, ערוץ שבע, ה-12 במרץ 2006

הערות שוליים





כרמים הוא קיבוץ ישראלי מעורב בצפון הנגב, הממוקם כקילומטר מערבית ליישוב מיתר.

כרמים נמצא  תחת שיפוטה  של המועצה האזורית בני שמעון והוא משתייך לקיבוץ הארצי. הוא הוקם בשנת 1980 ועבר תהליך הפרטה. כיום מתנהל כ'קיבוץ מתחדש' בו כל חבר מתקיים בעצמאות כלכלית.

מקור שם הקיבוץ הוא בכרמים הגדלים באזור.

בשנים האחרונות עובר הקיבוץ תהליך של שינוי במטרה להופכו ליישוב אקולוגי ופלורליסטי, בו מתגוררים ביחד חילונים ודתיים. במסגרת התהליך נקלטו מספר משפחות חדשות, והיישוב גדל לכ-40 משפחות. בקיבוץ פועלת מכינה קדם צבאית מעורבת, מכינת עמיחי.

אטרקציות
בקיבוץ כרמים יש ‏‏‏‏פיינטבול ששייך לפיינטבול ישראל.
בנוסף יש בו בית הארחה וחדר אוכל כשר.
בקיבוץ כרמים פועל מרכז הסדנאות החברתי, "במה לקהילה", המכיל טעימה של חלוציות במאה ה-21, לימוד והתנסות באורח חיים אקולוגי, כולל הבנת המשבר הסביבתי, מיחזור, בניה מבוץ ויצירה אקולוגית, לימוד והתנסות בשיח פלורליסטי שיעורים סביב כתבים יהודים ברוח ציונית, שיח חילונים-דתיים, סדנאות והרצאות של גופנפש, רוח וחומר, התנדבות בענפי הקיבוץ, לימוד והתנסות בחיי קהילה פעילים, תיאטרון, מוסיקה ואמנות פלסטית, בילוי סביב מדורה, נופים, ניווטים, ועוד.

קישורים חיצוניים
*





גבעות בר הוא יישוב קהילתי הממוקם בצפון הנגב, מעט דרומית לרהט. שייך למועצה אזורית בני שמעון.  היישוב הוקם בשנת 2004.  בתחילה היו בעיות לגבי השגת השטח מידי הבדואים שישבו במקום, אך לבסוף הנושא הוסדר ובתחילת שנת 2004 הוקמו במקום קראוונים שהיוו בסיס להקמת יישוב הקבע.

שם היישוב ניתן לו על שם השטחים מסביב ליישוב בהם מגדלים חיטה (בר) וכן על כך שהיישוב יושב על גבעות.

כיום גרות בישוב כ-60 משפחות בבתי הקבע.
היישוב מתפתח בצורה מהירה והשיווק של 200 מגרשים נוספים צפוי להתקיים במהלך שנת 2010.

גבעות בר מנוהל בצורה עצמאית על ידי תושבי היישוב באמצעות ועד מנהל נבחר. 

קישורים חיצוניים

*
*




 
 
 
 
 




דוקטור סוס (באנגלית: Dr. Seuss) הוא שם העט של תאודור סוס גַייזֶל (2 במרץ 1904 - 24 בספטמבר 1991), סופר ומאייר אמריקאי הידוע במיוחד בשל ספרי הילדים שכתב ואייר.

חייו ועבודתו
גייזל נולד בספרינגפילד, מסצ'וסטס. הוא החל את לימודיו בקולג' דרטמות ב-1925, ולמד שם יחד עם חברו, הסופר נורמן מקלין. במהלך שהותו בה כתב עבור מגזין הומור. לאחר שקיים מסיבת שתייה בעת תקופת היובש בארצות הברית הושעה מן הלימודים והחליט לכתוב למגזין (ולכתבי עת אחרים) תחת שם העט "סוס", שהוא שמו האמצעי ושם הנעורים של אמו. סוס ביטא את השם, ממוצא גרמני, למעשה כ"זוֹ‏יְס" (על פי ההגייה הגרמנית), אך בארצות הברית (ולאחר מכן בעולם כולו) השתגרה ההגייה "סוּ‏ס" (בתרגומים ישנים של ספריו לעברית, כמו תרגום של "המלך צב-צב" על ידי לאה גולדברג, השם אכן נכתב: "ד'ר זויס"). גייזל השתמש גם בשם העט תאו לזייג (גייזל בהיפוך אותיות) בספרים שהוא חיבר אך אחרים איירו. הוא נרשם ללינקולן קולג', שבאוקספורד בבריטניה, במטרה לעשות דוקטורט בספרות. התואר "דוקטור" הוא מחווה לאביו, שתקוותו שבנו יעשה דוקטורט באוקספורד לא התממשה - הוא פגש שם את הלן פאלמר, נשא אותה לאישה ב-1927 וחזר לארצות הברית.

גייזל החל לשלוח מאמרים ואיורים הומוריסטיים למגזינים ועיתונים שונים. במהלך השפל הגדול התפרנס מציור מודעות. הוא כתב ואייר רצועת קומיקס קצרת-יומין בשם האג'י ב-1935.

ב-1936, בעת ההפלגה השנייה של ד"ר סוס לאירופה, נתן קצב מנועי האונייה את ההשראה לפואמה שהייתה לספרו הראשון, "רחוב תות - סיפור לא פשוט". סוס כתב עוד שלושה ספרי ילדים לפני מלחמת העולם השנייה ובאופן לא טיפוסי שניים מהם כתובים בפרוזה (ראו רשימת יצירות להלן).

כאשר החלה מלחמת העולם השנייה, פנה ד"ר סוס לציור קריקטורות פוליטיות, עבור "PM", עיתון ניו יורקי בעל נטייה שמאלית. במשך כשנתיים צייר ד"ר סוס את "מאמר המערכת המאויר" של העיתון, ובסך הכול צייר מעל 400 קריקטורות. בקריקטורות הביע את איבתו למשטרי היטלר ומוסוליני. חלקן תיארו אזרחים אמריקאים ממוצא יפני כבוגדים, אחת מהן הופיעה ימים ספורים לפני שממשלת ארצות הברית החלה לכלוא אותם.

ב-1942 הפנה ד"ר סוס את מרצו לתמיכה ישירה במאמץ המלחמתי של ממשלת ארצות הברית. תחילה עבד בציור כרזות עבור משרדי ממשלה אמריקאיים, ביניהם משרד האוצר. ב-1943 הצטרף לצבא ארצות הברית ונשלח להוליווד ליצור סרטים עבור הצבא האמריקאי. ביניהם: "המשימה שלך בגרמניה" - סרט תעמולתי מ-1945 על שלום עתידי באירופה, "תוכנית למוות" - מחקר על תרבות יפנית שזכה באוסקר לסרט הדוקומנטרי הטוב ביותר ב-1948 ו"טוראי בלגן" - סדרת סרטי הכשרה צבאית. על סדרת הסרטים הפטריוטים שיצר קיבל מהצבא את אות לגיון ההצטיינות‏‏. גם סרטים לא-צבאיים שלו מאותה תקופה התקבלו באהדה: "ג'רלד מקבוינג-בוינג" זכה באוסקר לסרט הקצר המצויר הטוב ביותר ב-1951.

לאחר המלחמה, ד"ר סוס ואשתו עברו ללָה הוֹיָה בקליפורניה, קהילה קטנה בסן דייגו. סוס חזר לחבר ספרי ילדים, שנחשבים ליצירותיו הטובות ביותר, וכתב ספרים אהובים כמו "אם היה לי קרקס" (1956) ו"כך גנב הגרינץ' את חג המולד" (1957).

באותו זמן אירעה התפתחות חשובה שהשפיעה רבות על עבודתו המאוחרת של סוס. במאי 1954 פרסם מגזין לייף דו"ח על אנאלפביתיות בקרב ילדים, שמסקנתו הייתה שילדים מתקשים ללמוד לקרוא בגלל אופיים המשעמם של ספריהם. המוציא לאור של סוס חיבר רשימה של 400 מילים חשובות לדעתו, וביקש מד"ר סוס לבחור 250 מילים מתוך הרשימה ולכתוב ספר שמורכב מהן בלבד. לאחר עבודה של תשעה חודשים חזר סוס עם הספר "חתול תעלול", שמכיל 220 מהמילים שניתנו לו. הספר המשיך את סגנון הציור והחריזה המצוי ביצירותיו המוקדמות של סוס, ומפגין את אותו כשרון יצירתי, אבל בשל אוצר המילים הפשוט שלו היה קריא גם לקוראים מתחילים.

ב-1960 התערב בנט קרף עם ד"ר סוס על 50 דולרים שאין ביכולתו של האחרון לכתוב ספר שלם המשתמש באוצר מילים של חמישים מילים בלבד. התוצאה הייתה "לא רעב ולא אוהב". קרף מעולם לא שילם את הכסף. ספרים אלו נחלו הצלחה גדולה בעולם, והם עודם אהודים מאוד. סוס המשיך לכתוב ספרי ילדים רבים, הן בסגנון הפשטני החדש (שנמכרו בתור "ספרים למתחילים") והן בסגנון הישן והמפורט יותר. ספרי המתחילים לא היו קלים לחיבור, וסוס עבד חודשים רבים על יצירתם.

סוס חיבר גם ספרים למבוגרים באותו סגנון של חריזה ואיורים, לדוגמה: "אם יוצאים מגיעים למקומות נפלאים" ו"זקנים רק פעם אחת", סאטירה על בתי חולים וחיי קשישים. ספריו של סוס זכו לפופולריות עצומה ברחבי העולם. מעריכים שמספר העותקים שנמכרו משתווה לזה של סדרת הארי פוטר.

בעקבות מחלה, התאבדה אשתו, הלן פאלמר גייזל, ב-23 באוקטובר 1967. סוס התחתן עם אודרי סטון דיימונד ב-21 ביוני 1968. סוס בעצמו מת בלה הויה שבקליפורניה ב-24 בספטמבר 1991, לאחר מספר שנים שבהן סבל ממחלה.

סגנון השירה של ד"ר סוס
דוקטור סוס כתב את רוב ספריו בצורה שמאופיינת בשירה כטטראמטר אנאפסטי, מקצב בו השתמשו גם לורד ביירון ומשוררים אחרים מהקאנון הספרותי האנגלי. טטראמטר אנאפסטי מכיל ארבע יחידות מקצביות (אנאפסטים), שכל אחת מהן מכילה שתי פעימות חלשות ולאחריהן אחת חזקה (ההדגמה משמאל לימין):

לעתים, ההברה החלשה הראשונה מושמטת, או שעוד הברה חלשה מוכנסת בסוף. שורה טיפוסית (השורה הראשונה של אם היה לי קרקס באנגלית) היא:

גם המתרגמים לעברית השתדלו לשמור על המקצב המקורי של ד"ר סוס. להלן קטע לדוגמה מתוך תרגומה של לאה גולדברג לסיפור "הארנב החשוב בעיניו":

לרוב שמר סוס על מקצב זה בקפידה, עד שנותיו האחרונות שבהן לא יכול להמשיך לכתוב בסגנון הנוקשה בכל השורות. העקביות במקצב היא אחת מסימני ההיכר שלו. הפארודיות והחיקויים הרבים שנעשו ליצירותיו הם לעתים קרובות לא מוצלחים משום שמחבריהם לא הצליחו לכתוב בטטראמטר אנאפסטי נוקשה, או לא ידעו כלל שהם צריכים.

סוס חרז גם במקצב טטראמטר טרוכאי, המכיל ארבע יחידות שכל אחת מהן מכילה פעימה חזקה ולאחריה פעימה חלשה:

דוגמה לכך היא הכותרת (והשורה הראשונה) של One Fish, Two Fish, Red Fish, Blue Fish. (תורגם לעברית כ"דברים מוזרים קורים בספרים").

הנוסחה למקצב טרוכאי מתירה להשמיט את הפעימה החלשה האחרונה בשורה, דבר שמקל על החריזה.

סוס בדרך כלל כתב במקצב זה רק פסקאות קצרות, ובקטעים ארוכים יותר שילב אותו עם טטראמטר יאמבי:

בו קל יותר לכתוב. כך למשל, המכשפים ב"גדליהו והמיסטוק" אומרים את הלחש הבא (במקצב טטראמטר טרוכאי) כאשר הם מופיעים לראשונה (ובכך הם מזכירים את המכשפות ממקבת' של שייקספיר):

והם מחליפים למקצב יאמבי ללחש שיוצר את המיסטוק:

ב"לא רעב ולא אוהב" (Green Eggs and Ham), שמי-הוא-שב (Sam-I-am) מדבר לרוב במקצב טרוכאי, והדמות הכעוסה שהוא משכנע משיבה לו במקצב יאמבי.

אף על פי שרוב ספריו של ד"ר סוס הם אחידים במקצב האנאפסטי או במקצב היאמבי-טרוכאי, כמה מהם משלבים מקצבים.

איוריו של ד"ר סוס

באיוריו המוקדמים, השתמש ד"ר סוס לעתים קרובות במרקם המוצלל שנוצר על ידי רישומי עיפרון או צבעי מים, אך בספרי הילדים של התקופה הבתר-מלחמתית השתמש לרוב בעט ודיו שיצרו איורים נוקשים יותר, בדרך כלל רק בשחור, לבן ועוד צבע אחד או שניים. ספרים מאוחרים יותר כמו "הלורקס" מכילים יותר צבעים.

דמויותיו של סוס הן לעתים תכופות עגלגלות ושחוחות במקצת. לדוגמה ניתן לציין את פניהם של הגרינץ' ושל חתול תעלול. קביעה זו תקפה גם לרובם המוחלט של הבניינים והמכונות שצייר ד"ר סוס: אף על פי שחפצים אלו בנויים בקווים ישרים בעולם הממשי, סוס נמנע בקפידה מקווים ישרים כאשר צייר אותם.

סוס נהנה בבירור מציור חפצים משוכללים מבחינה ארכיטקטונית. הארמונות, המשטחים, השיפועים וגרמי המדרגות שעומדים מאליהם אותם צייר בסגנון משתנה תמידית (אך לעולם לא ישר), הפכו להיות סימן ההיכר שלו. סוס צייר גם מכונות דמיוניות מפורטות, כמו בספר "המלחמה האיומה על החמאה", שבו כלי הנשק שבהם משתמשים הצדדים הופכים להיות יותר ויותר משוכללים ומתוחכמים, כמו: "מקל מתפצל משולש דובדבן". סוס אהב לצייר גם סידורים מוזרים של פרווה או נוצות, לדוגמה, זנבה של "ציפ-ציפורה הציפור".

ציוריו של ד"ר סוס מעבירים לעתים תחושה חיה של תנועה. הוא חיבב מחווה שבה היד מתהפכת קדימה, פושטת את האצבעות מעט אחורה ואת האגודל למעלה. תנועה זו נעשית, למשל, על ידי חתול תעלול כאשר הוא מציג את החתולים הקטנים ב"חתול תעלול חוזר". סוס שומר גם על המסורת של ציירי קריקטורות בכך שהוא מראה תנועה של דמויות בעזרת קווים. קווים כאלו משמשים גם כדי להדגים פעולה של החושים (ראייה, ריח ושמיעה) ב"הארנב החשוב בעיניו", ואפילו למחשבה, כמו הרגע שבו הגרינץ' הוגה את רעיונו המרושע.

דעותיו הפוליטיות של ד"ר סוס
מיצירותיו ניכר שדעותיו הפוליטיות של ד"ר סוס היו ליברליות. הקריקטורות הפוליטיות המוקדמות שלו מראות את התנגדותו העזה לפשיזם. הדבר היה עוד לפני כניסתה של ארצות הברית למלחמת העולם השנייה. הקריקטורות שלו גם הפנו תשומת לב לשואה בראשיתה, וגינו אפליה בארצות הברית נגד שחורים ויהודים. יחסו הקשה של גייזל ליפנים ולאמריקאים ממוצא יפני נתפס אצל רבים כעיוורון משונה.

ב-1948 עבר גייזל להתגורר בלה הויה, קליפורניה, לאחר שנים שבהן גר ועבד בהוליווד. על פי סיפור ידוע, כאשר הלך לראשונה להירשם להצביע בבחירות בלה הויה, מספר חברים רפובליקנים קראו לו לבוא למקום בו הם רשמו מצביעים, אך הוא ענה להם: "אתם ידידי, נמצאים שם; אבל אני הולך הנה" (להרשמה למפלגה הדמוקרטית). גייזל היה מאז דמוקרט לכל ימיו.

חלק מספרי הילדים של סוס מעבירים מסרים ממשנתו הפוליטית של סוס. הדבר בולט בחמישה מספריו:

* "הורטון הפיל" (1954): הורטון, פיל פתוח-מחשבתית, מוצא ראיות לקיומו של עולם מעבר לזה המוכר לנו. כמו גלילאו גליליי או ג'ורדאנו ברונו, הרשויות רוצות להעניש את הורטון ולהשמיד את הראיות לתגליתו. הורטון, לעומתם, גורס ש"אדם הוא אדם לא חשוב כמה קטן". גרטרוד מקפאז, שגרה בבית הסמוך, מעריצה את הורטון על ייחודיותו אך מפחדת לגשת אליו בגלל זנבה השנוא בעל הנוצה האחת. סוס מדגיש בספר זה בצורה חזקה את חשיבות החירות המחשבתית.
* ערכיו של סוס מבוטאים גם בספר "כך גנב הגרינץ' את חג המולד", שיכול להיחשב (באופן חלקי) כפולמוס נגד המטריאליזם. הגרינץ' חושב שהוא יכול לגנוב את חג המולד מתושבי העיירה בכך שהוא יגנוב את המתנות והקישוטים שלהם, ומגיע להבנה חדשה כאשר הם מוכיחים לו שהוא טועה.
* "הסניצ'ים וסיפורים אחרים" (1961): ספר זה, שנכתב בתקופת עלייתה של התנועה לשוויון זכויות השחורים, עוסק בזהויות פוליטיות באמצעות סיפורו של יזם אשר עושה הון מרצונם של אנשים להרגיש נעלים על אחרים בשל גזעם. סיפור אחר בספר מציג את המגוחך בפחד של ילד מפני האחר (זוג מכנסיים ללא לובש), אשר מפחד מהילד לא פחות משהילד מפחד ממנו. סיפור שלישי בספר מציג שתי דמויות עקשניות אשר אינן מוכנות לוותר האחת לשנייה, בעוד כל העולם מתפתח ומשאיר אותם תקועים במקום.
* "הלורקס" (1971): נתפס כמניפסט למען איכות הסביבה. זהו סיפורו של תעשיין תאב-בצע וחסר-מעצורים שהורס בצורה כל כך שיטתית את הסביבה המקומית, עד שהוא גורם לסגירתה של החברה שלו עצמו. ספר זה הוא ייחודי בכך שהוא מסופר מנקודת המבט של התעשיין עצמו, ולרוב היא מרירה, מלאה בשנאה עצמית ובחרטה. ב-1989, נעשה ניסיון מצד חברות כריתת עצים בלייטונויל, קליפורניה למנוע את הפצת הספר בספריות בבתי-ספר מקומיים, בטענה שאין הוא הוגן כלפי תעשיית כריתת העצים.
* "המלחמה האיומה על החמאה" (1984): נכתב בשנותיו המאוחרות של סוס, והוא פארודיה על מרוץ החימוש הגרעיני בין ארצות הברית וברית המועצות. הספר מציג את ההתנהגות של שני הצדדים כפזיזה והרסנית.

זמן קצר לפני סופה של פרשת ווטרגייט, השתמש גייזל בפרפראזה של כותרת אחד מספריו המפורסמים, בני בן בוני מתי כבר תלך () לתקיפה חריפה: "ריצ'רד מ. ניקסון, מתי כבר תלך?" שהודפסה בעיתונים ראשיים בטורו של חברו של גייזל, ארט בוכוולד.

תרגום ספרי ד"ר סוס לעברית

במשך השנים תורגמו רבים מספריו של ד"ר סוס לעברית, והספרים זכו להצלחה גדולה בישראל. במלאכת התרגום עסקה בעיקר לאה נאור, שמאז שנת 1979 תרגמה 30 מספריו. מתרגמים אחרים הם לאה גולדברג, אבירמה גולן ועוד. נאור אמרה על מלאכת התרגום: "קשה מאוד לתרגם אותו. ההומור שלו מוזיקלי. קשה להעביר את הקצב שלו לעברית. את הציורים הפרועים שלו הוא מצייר לפני המלים המתחרזות באנגלית. למשל, בספר המפורסם שלו "חתול תעלול", הוא המציא את הכובע רק מפני שבאנגלית, המלים חתול וכובע, מתחרזות. איך אפשר לתרגם את זה לעברית?" 

"איך גנב הגרינץ' את חג המולד" לא תורגם לעברית, וזאת משום אי התאמת הנושא הנוצרי לקהל היעד דובר העברית. לעומת זאת עיבודו של הספר לקולנוע דווקא תורגם והוקרן בישראל.

משחקי הלשון נופל על לשון של דוקטור סוס היוו אתגר למתרגמיו, שנאלצו לוותר על תרגום מילולי מדויק. כך "The Cat in the Hat" תורגם בשם "חתול תעלול". קושי נוסף היה השמירה על מקצבי השירה שלו.

סוגיה נוספת היא תעתיקו של השם דוקטור סוס. התעתיק אמור להיות למעשה דוקטור זויס, מה עוד שהמילה סוס יוצרת קונוטציות משפילות בשפה העברית.

על שמו כתב דוקטור סוס:

"לא צריך לשמוח,
לא צריך לכעוס,
קוראים לו דוקטור סוס,
הוא מבטא את זה: זויס".

תרגומו של הספר "ימים צבעוניים" לעברית על ידי בני הנדל הולחן ובוצע כשיר לכל דבר על ידי הזמר דודו טסה.

גם תרגום הספר "Green Eggs and Ham" ("ביצים וירך-חזיר ירוקים") יצר קשיים למתרגמת לאה נאור, שכן ירך-חזיר אינו מאכל כשר ושני המאכלים אינם מקובלים בתרבות העברית-ישראלית. לבסוף היא בחרה להתעלם לחלוטין מסוג המזון שמבקש סם מהדמות השנייה לאכול, ולקרוא לספר "לא רעב ולא אוהב" מבלי להתייחס בשום מקום בספר למילה "חזיר".
אף שמלאכת התרגום של ההומור המיוחד לו היא מלאכה קשה כאמור, בכל זאת הכניסו המתרגמים משחקי מילים מוצלחים, כמו המשפט "תתקל במקל קוצני במיו-חד" בספר "אם יוצאים מגיעים למקומות נפלאים", או כמו שמות מיוחדים של דמויות וצמחים (החשטפים המכוכבנים, שיח גלולפטל וכו') בתרגומי אבירמה גולן

עיבודים ליצירותיו של סוס
במשך רוב הקריירה שלו, התנגד ד"ר סוס למסחור הדמויות שלו. למרות זאת הרשה ליצור מספר אנימציות שלהן, דרך ביטוי אמנותית שהוא עצמו צבר בה ניסיון בזמן מלחמת העולם השנייה.

בשנת 1942 יצא לאקרנים סרט מצויר קצר מבית האחים וורנר אודות הורטון הפיל ונקרא "הורטון דוגר על הביצה".

ב-1966 אישר סוס לאמן הידוע צ'אק ג'ונס, חברו ועמיתו לשעבר מזמן המלחמה, ליצור גרסת אנימציה ל"כך גנב הגרינץ' את חג המולד". גרסה זו הייתה נאמנה מאוד למקור, והיא נחשבת קלאסיקה בעיני רבים עד היום. ב-1971, גרסת אנימציה של חתול תעלול נעשתה גם כן, אך היא נחשבת מוצלחת פחות.

לקראת סוף חייו, דומה שסוס ריכך את גישתו, ויצאו לשוק צעצועים שהתבססו על דמויותיו, כמו גם סרטוני אנימציה, בעיקר על חתול תעלול והגרינץ'. כאשר מת סוס ב-1991, אלמנתו אודרי גייזל נעשתה המחזיקה הראשית בזכויות היוצרים. מאז הפכה לשנויה במחלוקת בקרב המעריצים, מאחר שהיא סובלנית הרבה יותר למסחור דמויות ד"ר סוס מאשר בעלה. היא נתנה אישור להפקת גרסת סרט לא מצויר של "הגרינץ'" בכיכובו של ג'ים קארי, וכן להפקת מחזמר בשם "סוסיקל" שהועלה בברודוויי (שניהם בשנת 2000).

גרסת סרט לא מצויר של "חתול תעלול" יצאה לאקרנים בשנת 2003 בכיכובו של מייק מאיירס, וגרסה קולנועית מצוירת של "הורטון שומע מישהו" יצאה לאקרנים ב-2008 בדיבובו של ג'ים קארי. כמו כן בפארק שעשועים "איי ההרפתקאות" באורלנדו שבפלורידה ניתן למצוא מתקנים בדמות ספרים ודמויות של ד"ר סוס.

הופקה סדרת טלוויזיה בשם "העולם המופלא של ד"ר סוס", שבה הדמויות הן בובות. הדמויות הראשיות הן חתול תעלול וחתוליו הקטנים, שבמהלך התוכנית שומעים סיפורים ברוחו של ד"ר סוס.

ספריו
* ולחשוב שראיתי את זה ברחוב התות (1937. תר' לאה נאור בשם רחוב תות סיפור לא פשוט, 1990) — ילד מספר על המראות שהוא פוגש בדרכו לבית-הספר.
* 500 הכובעים של ברתולומאו קאבינס (1938) — מעשה בילד שהסיר כובעו לפני המלך, אך במקומו צמח תמיד כובע חדש.
* הקביים של המלך (1939. תר' לאה נאור, 1979) — מעשה במלך שאהב לרוץ על קביים בחברת הנער המשרת.
* שבע ליידי גודייבה (1940)
* הורטון הפיל דוגר על ביצה (1940. תר' ישעיהו לויט בשם הפיל והביצה, 1954; אבירמה גולן, 1991)
* בריכת מקאליגוט (1947. עיטור קלדקוט)
* תידוויק האייל נדיב-הלב (1948. תר' לאה נאור בשם טידוויק המוס מתנהג בנימוס, 2001)
* ברתולומאו והאובלק (1949. עיטור קלדקוט. תר' לאה נאור בשם גדליהו והמיסטוק, 1979) — מעשה במלך המצווה על קוסמיו להוריד מן השמים משהו שלא ירד מהם לעולם.
* אילו ניהלתי את גן החיות (1950. עיטור קלדקוט. תר' לאה נאור בשם רוצה להיות מנהל גן חיות, 2006)
* ביצים טרופות לעילא! (1953. תר' לאה נאור בשם יופי של חביתה מקושקשת, 2000)
* הורטון שומע מישהו! (1954. הופק לקולנוע)
* מעבר לזברה (1955)
* אם היה לי קרקס (1956. תר' לאה נאור, 1994)
* איך הגרינץ' גנב את חג המולד (1957. הופק לקולנוע) — מעשה ביצור רגזן, המתעב את חג המולד ומחליט להרסו דרך גניבת מתנות החג.
* החתול בכובע (1957. הופק לקולנוע. תר' לאה נאור בשם חתול תעלול, 1979) — הידוע בספריו, ובו סיפור מחורז על ביקורו של חתול רבמג אלוף-תעלולים, שחולל מהפכה בבית ואחר-כך החזיר כל דבר למקומו.
* החתול בכובע חוזר (1958. תר' לאה נאור בשם חתול תעלול חוזר, 1979)
* ירטל הצב (1958. תר' לאה גולדברג בשם המלך צב-צב וסיפורים אחרים, 1965; אבירמה גולן בשם יאצק הצב, 1991) — מעשה במלך הצבים, שרצה להיות הגבוה בעולם והתיישב על גב מאות נתיניו.
* יום הולדת שמח! (1959. תר' לאה נאור, 2002)
* דג אחד, דג כפול, דג אדום, דג כחול (1960. תר' לאה נאור בשם דברים מוזרים קורים בספרים, 1980)
* ביצים וירך-חזיר ירוקים (1960. תר' לאה נאור בשם לא רעב ולא אוהב, 1981)
* הסניצ'ים וסיפורים אחרים (תר' לאה נאור, 1999)
* עשרה תפוחים בצמרת (1961)
* ספר השינה של דוקטור סוס (1962)
* ספר האלף-בית של דוקטור סוס (1963)
* הופ על פופ (1963)
* שועל בגרביים (1965. תר' לאה נאור בשם בא עם גרביים, 1980)
* הלוואי שהיו לי רגלי ברווז (1965)
* היו לי צרות להגיע לסולה-סולו (1965. תר' לאה נאור בשם יש לי צרות אבל לא כאלה, 1983)
* בוא אליי הביתה (1966)
* ספר השירים של חתול תעלול (1967)
* ספרגל (1968. תר' לאה נאור, 1982)
* אני יכול להשכיב שלושים טיגריסים היום (1968)
* הספר שלי על עצמי (1970. תר' לאה נאור, 1991)
* אני יכול לצייר זאת בעצמי (1970)
* מר בראון עושה מו! גם אתה יכול? (1970. תר' לאה נאור בשם אדון בו עושה מו, 2000)
* אני יכול לכתוב (1971)
* הלורקס (1972. תר' לאה נאור, 1996)
* בביתם של האנשים (1972)
* מרווין ק. מוני, הסתלק עכשיו בבקשה! (1972. תר' לאה נאור בשם בני בן בוני, מתי כבר תלך?, 1980)
* אמרתי לך פעם איזה מזל יש לך? (1973. תר' לאה נאור בשם כמה פעמים אמרתי יש לך מזל?, 1998)
* הצורה שלי ושאר עניינים (1973. תר' לאה נאור בשם צורות בצרורות, 1989)
* המון העכברים של מר ברים (1974)
* שעת הסיפור של דוקטור סוס (1974)
* יום רביעי דביק (1974)
* יש לי ג'יס בכיס (1974. תר' לאה נאור, 1980)
* יום נהדר (1974)
* הו, המחשבות שאתה יכול לחשוב! (1975. תר' לאה נאור בשם כמה טוב לחשוב, 1982)
* התסכים להיות צפרדע-פר? (1975)
* מפני שחרק קטן הלך לקאצ'ו (1975)
* הופר הומפרדינג? לא הוא! (1976)
* חידון החתול (1977. תר' לאה נאור בשם חתול שאלול, 1985) — שאלות מצחיקות ותשובות מפתיעות.
* נסה בבקשה לזכור את האחד באוקטמבר (1978)
* לקרוא בעיניים עצומות (1978. תר' לאה נאור, 1982)
* אמור מה שיש לך לומר (1979)
* אולי תוכל להטיס סילון! אולי תוכל להיות פילון! (1980)
* ספר השן (1981. תר' לאה נאור, 2007)
* האנצ'ים בבאנצ'ים (1982)
* מלחמת החמאה (1984. תר' לאה נאור בשם המלחמה האיומה על החמאה, 1989)
* אתה זקן רק פעם אחת (1986. תר' לאה נאור, 2008)
* לא אקום היום! (1987)
* הו, כל המקומות שאתה הולך אליהם (1990. תר' לאה נאור בשם אם יוצאים מגיעים למקומות נפלאים, 1991)
* מייזי ראש-דייזי (1995)
* הימים הצבעוניים שלי (1996. תר' לאה נאור, 2000)
* הידד ליום שונשוני מיוחד! (1998. תר' נימה קרסו, 2001)
* ספר העין (1999. תר' נימה קרסו, 2002)

לקריאה נוספת
* 

קישורים חיצוניים

*
*
*
*
* (בעברית)
*, ynet
* (באנגלית)
* לאה נאור,, באתר של לאה נאור
* 

הערות שוליים



 
 


רשות הרבים, כאשר עוסקים בכל נושא הלכתי שאינו שבת, היא אזור שאינו שייך ליחיד. לעניין שבת, הגדרתה של רשות הרבים מורכבת יותר.

ייתכן שתהיה סתירה בין הגדרות הרשויות לעניין שבת ולעניינים אחרים. לדוגמה, מבני ציבור נחשבים כרשות היחיד לעניין שבת, אך כרשות הרבים לעניין נושאים אחרים בהלכה, כגון טומאה וטהרה. 

להגדרה זו חשיבות הלכתית בתחומים רבים. 

*דיני נזיקין: בהמה שהזיקה רכוש פרטי שהוצב ברשות הרבים על ידי אכילתו, ('שן') או בעקבות דריסתו בדרך הליכתה ('רגל') - פטור הבעלים מתשלום. אולם אם הזיקה הבהמה ברשותו הפרטית של הניזק ('רשות היחיד') - חייב בעלי הבהמה לשלם את מלוא הנזק.

*דיני טומאה וטהרה: כאשר יש ספק לגבי טומאת חפץ, אם החפץ מונח ברשות הרבים - ספקו טהור. אולם אם החפץ מונח ברשות היחיד - ספקו טמא.

*דיני חנוכה: מעיקר הדין מטרת הדלקת הנרות בחנוכה היא "פרסומי ניסא" (פרסום הנס) ועל כן יש להדליק את החנוכיה דווקא בחלון הפונה לרשות הרבים.

*דיני אבידה: התורה מצווה להשיב אבידה לבעליה. בתוך דיני אבידה נקבע כי מציאת אבידה יכולה להיות רק ברשות הרבים. אבידה ברשות היחיד שייכת לבעל הרשות שבו היא נמאצת. כלומר לא ניתן "למצוא" אבידה ברשות היחיד.

*דיני קניין: ישנו כלל האומר: "חצרו של אדם קונה לו", כלומר במקרים בהם יש מחלוקת בעניין בעלות על רכוש, למחזיק ברכוש יש עדיפות שכן "המוציא מחברו עליו הראיה" כלומר נטל ההוכחה הוא על הצד השני. כאשר הרכוש שבמחלוקת נמצא ברשות הרבים אין "מוחזק" ולכן קיים כלל האומר: "רכוש המוטל בספק, יחלוקו". כמו כן יש הבדלים בדרכי הקניין בין הרשויות השונות וישנם דרכי קניין המועילות ברשות היחיד ולא ברשות הרבים.




הרכבת הטרנס-סיבירית (ברוסית: Транссибирская магистраль, Транссиб) היא רשת מסילות הברזל הארוכה בעולם. היא מחברת את רוסיה האירופית לסין, למונגוליה ולחבלים הרוסיים המזרחיים. הרכבת משמשת להסעת נוסעים ומטען, ובעתות מלחמה שירתה את האימפריה הרוסית (ולימים את ברית המועצות) להעברת אספקה לחזית.

הנתיב העיקרי, ה"טרנס-סיבירי", יוצא ממוסקבה ומגיע לולדיווסטוק דרך דרום סיביר. הוא נבנה בין 1891 ל-1916. הרכבת הנוסעת לאורך הנתיב נקראת באותו שם. זהו קו הרכבת הארוך ביותר בעולם - אורכו 9,288 קילומטר והוא חוצה שמונה אזורי זמן. נסיעה בקו מהתחנה הראשונה ועד לאחרונה אורכת כשבוע. 

נתיב עיקרי נוסף הוא ה"טרנס-מנצ'ורי" שחופף לנתיב הטרנס-סיבירי עד טרסקיה - כ-1000 קילומטר מזרחה לימת באיקל. מטרסקיה נמשך הנתיב דרום-מזרחה לתוך סין ומגיע עד בייג'ינג.

נתיב עיקרי שלישי הוא ה"טרנס-מונגולי", שחופף לנתיב הטרנס-סיבירי עד אולן אודה שעל חופה המזרחי של ימת באיקל. משם נמשך הנתיב דרומה עד בירת מונגוליה, אולן בטור, ממנה הוא נמשך דרום-מזרחה לבייג'ינג.

ב-1991 הושלם נתיב רביעי, צפוני, לאחר יותר מ-50 שנה של עבודה לא רצופה. נתיב זה מכונה "באיקל-אמור" והוא נבנה כאלטרנטיבה אסטרטגית לנתיב הטרנס-סיבירי, שעובר קרוב לגבול רוסיה-סין. הנתיב החדש נפרד מהנתיב הטרנס-סיבירי מערבה לימת באיקל ומצפין ממנה, חוצה את נהר אמור ולבסוף מגיע לחוף האוקיינוס השקט.

היסטוריה
עם הקמת ולדיווסטוק ב-1860 התגשמה שאיפה ותיקה של רוסיה לעיר נמל לחוף האוקיינוס השקט. עד 1880 התפתחה ולדיווסטוק לעיר נמל ראשית, ותוך זמן קצר התברר הצורך בתחבורה נאותה בין החבלים המזרחיים והמערביים של רוסיה. בנייה סדירה של הקו הטרנס-סיבירי החלה ב-1891 תחת פיקוח שר האוצר דאז, סרגיי ויטה. בדומה לבניית קו הרכבת בין החוף המזרחי לחוף המערבי בארצות הברית, החלו בוני הקו הרוסים לבנותו במקביל משני קצותיו לכיוון אמצע המסלול. מוולדיווסטוק הונח הקו צפונה לאורך גדתו המזרחית של נהר אוסורי עד חברובסק ליד נהר אמור - קו אוסורי. ב-1890 נבנה גשר מעל נהר אורל ובניית המסילה המשיכה לתוך אסיה. ב-1898 נבנה גשר מעל נהר אוב והעיר הקטנה נובוניקולבסק שהוקמה ב-1883 התפתחה למרכז סיבירי גדול - נובוסיבירסק. באותה שנה הגיעה הרכבת הראשונה לאירקוטסק ולחופי ימת באיקל. המסילה נמשכה מזרחה, לאורך נהרות שילקה ואמור, ובמהרה הגיעה לחברובסק. עוד קודם לכן, ב-1897, נבנה ענף המסילה המחבר את חברובסק לולדיווסטוק. יישובים רבים הוקמו לאורך המסילה בעקבות הקמת קו הרכבת. אוכלוסייתם הכוללת מונה כמיליון נפשות.

פרויקט בניית המסילה בוצע בעיקר על ידי אסירים בעבודת כפייה ועל ידי חיילים רוסים. ימת באיקל, 60 קילומטר מזרחה לאירקוטסק, הייתה אחד המכשולים הגדולים בבנייה: אורך הימה 640 קילומטר ועומקה המרבי הוא מעל קילומטר וחצי. עקיפה של הימה הייתה כרוכה בהארכה ניכרת של הקו, ואילו בניית גשר לא הייתה אפשרית. המסילה הסתיימה משני צדי הימה ומעבורת מיוחדת, שוברת קרח, נקנתה באנגליה כדי לשאת את הנוסעים מרכבת בצד אחד של הימה לרכבת שנייה בצדה השני. בחורף הוסעו הנוסעים והמטען על גבי הימה הקפואה במזחלות, עד שהושלם ענף המסילה מצדה הדרומי של הימה. עם השלמת קו נהר אמור צפונה לגבול עם סין, ב-1916, הושלמה מסילה רציפה בין סנקט פטרבורג לולדיווסטוק - קו הרכבת הארוך בעולם אף היום.

חישמול המסילה החל ב-1929 והושלם ב-2002. הוא מאפשר הכפלה של קיבולת הרכבת, עד מטען כולל של 6,000 טון. כיום מוסעות בקו הטרנס-סיבירי מדי שנה 20,000 מכולות מטען לאירופה, מתוכן מגיעות 8,300 מיפן, חלק זעום מהייצוא היפני הכולל לאירופה - 360,000 מכולות בשנה. משרד התחבורה הרוסי זיהה את פוטנציאל הגידול הרב ושם לו למטרה לשלח 100,000 מכולות בשנה ברכבת הטרנס סיבירית, ב-120 רכבות ביום לאורך הקו, עד סוף 2005. גידול זה ניתן להשגה רק אם חלקים שונים של המסילה שבהם עדיין רק צמד פסים יחיד יוכפלו כדי לאפשר נסיעת שתי רכבות (בכיוונים מנוגדים) בו זמנית. 

הקו הטרנס-סיבירי הוא נתיב התחבורה החשוב ביותר ברוסיה גם כיום. כ-30% מהייצוא הרוסי משונע ברכבת זו, ותושבים רוסים רבים משתמשים ברכבת לנסיעה בארצם העצומה.

קישורים חיצוניים

.




פורט ארתור היה שמה האירופי של העיר הסינית לוּ'שׁוּנְקוֹאוּ (Lüshunkou). במקום היה מבצר בעל חשיבות אסטרטגית בין קוריאה לסין. במקום נמצא גם נמל המוביל לים הצהוב. פורט ארתור שימשה כעיר נמל והבסיס הימי הרוסי הגדול ביותר במזרח אסיה בין השנים 1898-1905, אתר בו התקיים מצור וקרב עיקרי במלחמת רוסיה-יפן.
היא ממוקמת בקצה הדרומי של חצי-האי ליאודונג דרום מערב לדאליין (או דֵלְנִי ברוסית), במחוז ליאונינג שברפובליקה העממית של סין, כ-300 ק"מ משן-יאנג (מוּקְדֶן במנצ'ורית). בשנת 1950 העיר שולבה בעיר דאליין.

היסטוריה
ההיסטוריה המודרנית שלה החלה במלחמת החץ כשכוחות אנגלו-צרפתיים ניקו את המכשולים הסינים מהנהר המגיע לעיר טיינג'ין. באוגוסט 1860, אניית התותחים של הצי הבריטי "Algerine" תחת פיקודו של לוטננט ויליאם סי. ארתור גררה פריגטה מושבתת לתוך מפרץ לוסן, שם היה כפר דייגים קטן. החשיבות האסטרטגית של לוסן שנקראה פורט ארתור בפי המערביים באה לידי ביטוי רק 20 שנה מאוחר יותר כאשר מהנדס גרמני בשם קפטן קונסטנטין פון הנקין הציע כי הכניסה הצרה והגבעות הסלעיות מסביב למפרץ, כאשר הם מבוצרות היטב, יכולות להקשות על כיבוש המקום. לאור זאת האתר נבחר להיות בסיס לצי הסיני שזה מכבר קרם עור וגידים. בניית הרציפים והמספנות החלו ב 1882 והנמל הועמק והורחב. במקביל האתר התפתח כמצודה יבשתית כך שב-1894 היו בו 22 מבצרים ויותר מ-70 תותחים. 

במהלך מלחמת סין-יפן הראשונה העיר נכבשה על ידי היפנים לאחר מצור בן יום אחד. היפנים קיבעו את בעלותם על מפרץ פורט ארתור כתנאי להסכם שלום  שהיה חלק מהסכם שימונוסקי (17 באפריל 1895).

הרוסים, בעידוד צרפת וגרמניה,  שחיפשו נמל שאינו קופא בחורף הבינו את החשיבות הצבאית של האתר, דרשו ממשלת יפן מספר ימים מאוחר יותר לפנות את ליאטונג. היפנים בעצת הבריטים, קיבלו את האולטימטום הזה שנודע לימים בשם ההתערבות המשולשת. במרץ 1985 הצאר ניקולאי השני ושר החוץ אלכסיי לובאנוב רוסטובסקי הסכימו בקשר הצורך לקשר בין הרכבת הטרנס סיבירית  למימי המפרץ החמים אשר עשויים לשמש נמל חליפי לנמלים הקפואים שלהם. ביוני 1896 חתמה רוסיה עם סין על הסכם לי-לובאנוב. על פי ההסכם מתחייבת רוסיה להגן על הטריטוריה של סין בעוד סין מאשרת לרוסיה לבנות קו מסילת ברזל דרך מנצ'וריה. בדצמבר 1897 רוסיה במהלך חד צדדי שלחה אוניות מלחמה למפרץ ארתור. במרץ 1898 כוחות רוסיים כבשו את העיר מה שגרם לכניעת הסינים לדרישות הרוסים, וחלק מההסכם היה חידוש הסכם חכירה ל 25 שנים של נמל פורט ארתור ודלני. 

הרוסים החלו בבניית קו רכבת המחבר בין הנמל לרשת הרכבות של מזרח סין. הם לא נתנו רשות לאניות זרות לפקוד את נמל פורט ארתור אולם הרשו להם להשתמש בנמל המסחרי החדש של דלני. הרוסים המשיכו בהרחבת נמל פורט ארתור אולם לא היה להם זמן לשפר את המספנות וכתוצאה מכך לא היה ניתן לטפל באניות המלחמה האמורות לפקוד את האזור ברציף היבש היחידי בנמל. יותר מכך, המהנדסים הרוסיים לא הצליחו להרחיב את הכניסה הצרה לנמל כך שרק אנייה גדולה אחת יכלה לעבור בו בזמן נתון וזה רק בשיא הגאות ובעזרת גוררות. תוכנית הצאר לפתוח כניסה נוספת לנמל לא הצליחה לצאת לפועל לפני המלחמה. בעוד הרוסים החלו לבנות עיר חדשה מעל הנמל לא נעשה שום שינוי או שיפור בעיר הסינית העתיקה, שנשארה ללא כבישים סלולים, מערכת ביוב, מערכת הולכת מים ותאורה. ב-1901 החלו הרוסים בבנייה מחודשת של המבצרים אולם עד 1904 הם הספיקו להשלים את העבודות במבצר סיני מקורי אחד בלבד.

קו ההגנה העיקר עבר לאורך הקצה החיצוני של הגבעות המקיפות את הנמל בחצי עיגול. המרחק בין שני הקצוות הנושקים לים היה 19 ק"מ כשהחלק המוגן פחות השתרע לאורך של 4.5 ק"מ מצפון מערב לעיר החדשה ולנמל. ב-1904 הביצורים של פורט ארתור היו הראשונים שעמדו במבחן של מלחמה מודרנית. ערב מלחמת יפן-רוסיה חיל המצב של פורט ארתור כלל 18,000 חיילים, מספר דומה של מלחים ויותר מ-20,000 אזרחים רובם סינים. לצורך הגנה על העיר מוקמו במקומם רק 116 מתוך 552 התותחים כשמתוכם רק 8 מוקמו בכיוון הים. עם תחילת המצור על פורט ארתור, היו כ-47,000 איש זמינים להגנה על המקום.

לאחר מלחמת יפן-רוסיה החכירה של נמל פורט ארתור עברה לידי היפנים, על פי הסכם פורטסמות' והיא הפכה לבירת חצי האי קואנטונג ובה שכנה המפקדה הראשית של חצי האי. בשנת 1945 חזרה העיר לריבונות סינית ובאמצע אוגוסט 1945 הוחלפה פעם נוספת הבעלות על פורט ארתור כאשר הרוסים השתלטו שוב על האזור. בשנה זו נחתמה ברית בין סין לרוסיה על פיה למשך 30 שנה תהיה לרוסים זכות חכירה ושליטה צבאית על פורט ארתור והסכם דומה בנוגע לדלני ולמסילת הרכבת.

יוסף טרומפלדור בפורט ארתור
טרומפלדור נשלח לתגבר את הגדוד הרוסי ה-27 ב-15 באוקטובר 1904. במכתב לביתו ציין כי בפורט ארתור יש כעשר משפחות יהודיות. בתחילת מלחמת רוסיה-יפן הוא שירת בצבא הרוסי כרב-טוראי. פלוגתו נשלחה לגבעה 203 המבוצרת היטב. היפנים תקפו את המקום באוגוסט ובספטמבר 1904. במהלך ההתקפה טרומפלדור נפצע וידו השמאלית נקטעה עד המרפק. למרות הפציעה ביקש להמשיך להילחם. הבקשה הרשימה את מפקד הגדוד שציין אותו לשבח. עד נפילתו בשבי בדצמבר 1905 התקדם טרומפלדור לדרגת מפקד פלוגה. לאחר שנשבה, עודד את השבויים היהודים.

לקריאה נוספת




נבחרת צ'ילה בכדורגל היא נבחרת הכדורגל הלאומית של צ'ילה. הנבחרת מנוהלת על ידי פדרציית הכדורגל של צ'ילה. ההישג הטוב ביותר של נבחרת צ'ילה בגביע העולם בכדורגל היה במונדיאל 1962, כשצ'ילה אירחה את הטורניר, וסיימה במקום השלישי. במשחק על המקום השלישי ניצחה צ'ילה את יוגוסלביה בתוצאה 1:0.

ב-3 בספטמבר 1989, במהלך מוקדמות מונדיאל 1990, שיחקה נבחרת צ'ילה נגד ברזיל באצטדיון המרקנה במשחק מכריע, שבו הפסד של צ'ילה היה מחסל את סיכויה להעפיל לטורניר. בדקה ה-67 של המשחק, בעת שברזיל הובילה 1:0, נפל שוער נבחרת צ'ילה רוברטו "קונדור" רוז'אס לכר הדשא, לאחר שכביכול נפצע במצחו מזיקוק שנזרק לעברו מהקהל, שגרם לאזור רחבת השער להיות מלאה בעשן.
אחרי שרוז'אס פונה מהמגרש, סירבו שחקני נבחרת צ'ילה ומאמנם לחזור להמשיך את המשחק, בטענה שלא בטוח לשחק בתנאים אלה. בסופו של דבר, לא חזרו הקבוצות להמשיך את המשחק.

לאחר שצפו בווידאו של המשחק, הבחינו אנשי פיפ"א שהזיקוק כלל לא נגע ברוז'אס, שלמעשה ביים פציעה, והעניקו על כך ניצחון טכני 2:0 לברזיל. כעונש הורחקה צ'ילה מהטורניר, וממוקדמות מונדיאל 1994, ורוז'אס הורחק ממגרשי הכדורגל לעד (השוער קיבל חנינה בשנת 2001).

צ'ילה שבה להשתתף במוקדמות גביע העולם בכדורגל לקראת מונדיאל 1998, שאליו העפילה. צ'ילה סיימה את שלושת משחקיה בבית בתוצאת תיקו, נגד נבחרות ,  ו, והעפילה לשמינית הגמר מהמקום השני בבית. בשמינית הגמר הפסידה צ'ילה ל 4:1, והודחה מהטורניר.

צ'ילה העפילה פעם נוספת לגביע העולם בכדורגל במונדיאל 2010. היא העפילה משלב הבתים, אך הודחה כאשר הפסידה לנבחרת ברזיל בשלב שמינית הגמר בתוצאה 3:0.

כל גביעי העולם
* 1930 - סיבוב ראשון
* 1934 - פרשה
* 1938 - לא נרשמה
* 1950 - סיבוב ראשון
* 1954 - לא נרשמה
* 1958 - לא העפילה
* 1962 - מקום שלישי
* 1966 - סיבוב ראשון
* 1970 - לא העפילה
* 1974 - סיבוב ראשון
* 1978 - לא העפילה
* 1982 - סיבוב ראשון
* 1986 - לא העפילה
* 1990 - נפסלה
* 1994 - הורחקה
* 1998 - סיבוב שני
* 2002 - לא העפילה
* 2006 - לא העפילה
* 2010 - שמינית גמר

קופה אמריקה

סגל השחקנים
נכון ל-21 ביוני 2010








שחקנים מפורסמים
* כריסטיאן אלברז
* מארק גונסאלס
* איבן זמוראנו
* מילובאן מירוסביץ'
* מרסלו סאלאס
* אליאס פיגרואה
* מתיאס פרננדס
* חורחה רובלדו

קישורים חיצוניים
*
* 


 



מרוץ קלאסיקה סן סבסטיאן הוא מרוץ אופניים חד-יומי המתקיים מדי שנה בחודש אוגוסט בחלק הצפוני של ספרד. המרוץ הוא צעיר יחסית למרוצים הקלאסיים והחל רק בשנת 1981. מרוץ זה הוא המרוץ החד יומי החשוב ביותר בספרד שהיא אחת מהמדינות המובילות במרוצי האופניים, אם כי, רוב המרוצים בספרד הם מרוצי קטעים וגם הרוכבים הספרדים מצטיינים, בדרך כלל, במרוצי קטעים. מנצח המרוץ מוכתר על ידי חבישת כומתה בסקית מסורתית על ראשו.

ההיסטוריה של המרוץ
בין השנים 1989 ו-2004 נכלל המרוץ בסבב הגביע העולמי שהיה סבב של המרוצים החד יומיים החשובים ביותר. מ-2005 נכלל המרוץ בסבב הפרו טור.

ב-1992 השתתף במרוץ לאנס ארמסטרונג. הייתה זו הפעם הראשונה בה השתתף במרוץ ברמה גבוהה באירופה והוא סיים את המרוץ במקום האחרון, הרבה אחרי המנצח ראול אלקלה. ב-1995 ניצח ארמסטרונג במרוץ והיה לרוכב האמריקאי הראשון שניצח במרוץ קלאסי השייך לסבב הגביע העולמי.

מסלול המרוץ
אורכו של המסלול כיום הוא כ-234 ק"מ. המסלול יוצא מהעיר סן סבסטיאן שנמצאת לחופו של מפרץ ביסקיה וממשיך מערבה בכבישים המשקיפים על חוף הים. לאחר כ-40 ק"מ פונה המסלול דרומה ונכנס אל תוך ארץ הבסקים ועובר במסלול גבעי המשובץ בפסגות אשר אינן גבוהות במיוחד, אך בכל זאת יוצרות לרוב פיצול בדבוקת הרוכבים. המסלול ממשיך מזרחה ופונה לצפון מזרח, עד אשר, לאחר כ-185 ק"מ הוא מגיע שוב אל חוף האוקיינוס האטלנטי, אלא שהפעם ממזרח לסן סבסטיאן. ב-50 הק"מ האחרונים המסלול פונה מערבה ומסתיים במרכז סן סבסטיאן.

העליות הבולטות במרוץ הן:
* אלטו יאיזקיבל (Alto Jaizkibel) - אורכה 8 ק"מ ושיפועה הממוצע הוא 5.13%. העלייה נחשבה כזו אשר בה מוכרע המרוץ לעתים מזומנות. בדרך כלל מתגבשת בסופה קבוצה של מספר רוכבים אשר בורחת לדבוקה ומתוכה יוצא המנצח. עד 2009 טיפסו הרוכבים על היאיזקיבל פעם אחת, בערך 38 ק"מ מקו הסיום. ב-2010 הוסיפו מארגני המרוץ עליה נוספת של היאיזקיבל כך שעל הרוכבים לטפס במעלה פעמיים, בפעם הראשונה, 77 ק"מ לפני הסיום ובפעם השנייה, 38 ק"מ מקו הסיום.
* אלטו ארקלה (Alto Arkale) - אורכה 3 ק"מ והיא הוכנסה למרוץ ב-2009 במקום אלטו גורוצה (Alto Gurutze)  - עליה שהייתה נהוגה בשנים 2001-2008 ונמצאה כ-16 ק"מ לפני סיום המרוץ. ב-2010 החליטו המארגנים שעל הרוכבים יהיה לטפס את הארקלה פעמיים (כמו גם היאיזקיבל). בפעם הראשונה כ-55 ק"מ מהסיום ובפעם השנייה, כ-15 ק"מ מהסיום. על ידי הכפלתן של העליות המרכזיות במרוץ ביקשו המארגנים ליצור עוד מכשולים שיקשו על קבוצה גדולה של רוכבים להגיע לסיום יחדיו.

רוכבים אשר צברו מספר גדול של ניצחונות במרוץ
שלושה ניצחונות
* מריאנו לחרטה בשנים 1981, 1982 ו-1987

שני ניצחונות
* פרנצ'סקו קזגרנדה בשנים 1998 ו-1999
* לוראן ז'אלאבר בשנים 2001 ו-2002

רשימת המנצחים בשנים האחרונות
*1999 -  פרנצ'סקו קזגרנדה
*2000 -  אריק דקר
*2001 -  לוראן ז'אלאבר
*2002 -  לוראן ז'אלאבר
*2003 -  פאולו בטיני
*2004 -  מיגל פרדיגרו
*2005 -  קונסטנטינו סבאייה
*2006 -  חאווייר פלורנציו
*2007 -  לאונרדו ברטניולי
*2008 -  אלחנדרו ולוורדה
*2009 -  קרלוס ברדו
*2010 -  לואיס לאון סנצ'ז
*2011 -  פיליפ ז'ילבר

קישורים חיצוניים

הערות שוליים

 
 
 
 



אגם בודום (בפינית: Bodominjärvi), אגם פיני הממוקם בסביבות העיר אספו (Espoo). מידות האגם הן בערך שלושה קילומטרים לרוחב וקילומטר לאורך. 

האגם ידוע לשימצה בשל הרציחות שהתרחשו לידו בליל הרביעי ביוני בשנת 1960. ביום זה ארבעה בני נוער (שני בנים ושתי בנות) יצאו לטיול מחנאות לאגם והותקפו על ידי תוקף מסתורי. שלושה מהם נשחטו והרביעי נפצע ומאז נמצא בטיפול פסיכולוגי.

ראו גם
* הרציחות באגם בודום
* צ'ילדרן אוף בודום - להקת דת' מטאל פינית, הקרויה על שם הרצח באגם בודום


 
 
הרציחות באגם בודום הן שלושה מעשי רצח שהתרחשו על חוף אגם בודום בפינלנד ב-4 ביוני 1960. 

בליל ה-4 ביוני 1960 חבורה של ארבעה בני נוער (שני בנים ושתי בנות) נפשה בגדת האגם. שלושה מהם נרצחו בדקירות סכין והרביעי נפצע. האדם היחיד ששרד את הרציחות חי חיים תקינים יחסית לאחר מכן. התקשורת הפינית הרבתה לעסוק בנושא ובכל פעם שהתגלו ממצאים חדשים הוא עלה מחדש לכותרות. 

בשנת 1972 גבר הכריז שהוא הרוצח מאגם בודום, אך חקירת המשטרה הפריכה את עדותו. 

בתחילת 2005 לשכת החקירות הלאומית הכריזה שהתיק נפתר. לפי ההכרזה הרשמית, נילס גוסטפסון (Nils Gustafsson), האדם ששרד, הוא זה שביצע את הרציחות בפרץ של קנאה, שהצטרף לרגשות טינה ישנים שהיו לו כלפי אחת מהצעירות (שהייתה חברתו בעבר). הצעירה נרצחה באיטיות ובאכזריות בעוד שהנער והנערה האחרים "הוצאו להורג" יחסית במהירות. 

אחרי יותר מחודשיים של הכנות הוחלט להעמיד את גוסטפסון לדין ב-8 ביוני 2005.

המשפט החל ב-4 באוגוסט 2005. התביעה קראה לדון את הרוצח למאסר עולם עקב שלוש הרציחות. לפי התביעה, בחינה מחדש של הראיות בעזרת שיטות מודרניות מצביעה על הנאשם כעל הרוצח. ההגנה לעומת זאת טוענת שהרציחות בוצעו על ידי זרים והעובדה שהנאשם סבל מאותן פגיעות כמו שאר הקורבנות, שלא איפשרו לו לרצוח שלושה אנשים, מוכיחות שהוא לא הרוצח. ואכן ב-7 באוקטובר 2005 גוסטפסון זוכה מכל ההאשמות.

הרצח המשולש נתן את ההשראה לשמה של להקת הדת' מטאל מלודי  צ'ילדרן אוף בודום אשר הוקמה בתחילת שנות התשעים.

קישורים חיצוניים
* 
*


"משמרת הצניעות" או "המשמרת" הוא ארגון חרדי בלתי רשמי שמטרתו לפקח על ענייני צניעות בקרב החרדים תוך השלטת מגמותיו, לעתים גם בדרך כוחנית. בגלגולו הראשון הוקם הארגון עם קום מדינת ישראל על ידי חוגים המקורבים לנטורי קרתא. למרות התנהלותו האנונימית של הארגון מקובל כי מנהיג הארגון הוא הרב יצחק מאיר שפרנוביץ, נכון ל־2005.

פעולות התנועה
בעבר ביצע הארגון את פעולותיו בקרב בני נוער שלא התאקלמו במערכת החינוך הדתית ("שבבניקים") ובקרב חרדים בוגרים שלא שמרו על חוקיהם. בראשית שנות ה-2000 התמתנה פעילותו, ועברה בעיקר למישורים פוליטיים והסברתיים.

מיוחסות לארגון פשיטות על דירות חשודות בירושלים ובני ברק, וכן הכאת פרחחים ויוצאים בשאלה שחרגו לדעתם מהנהוג באזורים חרדיים.

הארגון פועל בשולי החוק ולעתים אף חוצה אותם. לפי פרסומים בעיתונות החרדית‏‏ והכללית, התנהל בקיץ 2008 מצוד משטרתי אחרי הפעילים בו, בגין אלימות נגד צעירים ש"סטו מן הדרך".

עמותת טוהר המחנה בראשותו של הרב יעקב בלוי מקורבת למשמרות הצניעות, אך היא פועלת באופן חוקי. גם מטרת העמותה הוא אכיפת הצניעות במגזר החרדי.

אזורי הפעילות
פעילות הארגון היא בגזרת הערים החרדיות ירושלים ובני ברק.

בשנים האחרונות התרחבה פעילותם של אנשי "משמרת הצניעות" גם למודיעין עילית, ביתר עילית, בית שמש, ולאזורים חרדיים נוספים.

קישורים חיצוניים
* שמעון מירוני,, 'בחדרי חרדים', 20 באוגוסט 2008
* : "הרחוב החרדי סוער בעקבות גל מעצר של פעילי משמרת הצניעות. במסגרת המחאה מתקיימות הפגנות בכל ערב והיום צעירים אף הפכו ניידת של שוטרי הבירה. בעדה החרדית מאשימים: "הפעילים של משמרת הצניעות עושים את העבודה שהמשטרה הייתה צריכה לעשות. במקום להגיד תודה - מנסים לחסל את המשמרת"
* 

הערות שוליים



יון איליאסקו (ברומנית: Ion Iliescu) (נולד ב-3 במרץ 1930) הוא מדינאי רומני, שכיהן פעמיים בתפקיד נשיא רומניה. פעם ראשונה משנת 1989 עד 1996 (אז הוחלף על ידי אמיל קונסטנטינסקו), ופעם שנייה, כאשר החליף את קונסטנטינסקו, מ-2000 עד 2004 (אז הוחלף על ידי טראיאן בססקו). איליאסקו היה חבר במפלגה הקומוניסטית ותפס את השלטון לאחר המהפכה שבה הופל הרודן ניקולאה צ'אושסקו.

אביו של איליאסקו היה חבר במפלגה הקומוניסטית הרומנית כבר בשנות ה-20 של המאה ה-20. הוא גנב את הגבול לברית המועצות, השתתף בקונגרס המפלגה הקומוניסטית בשנת 1931 ונשאר שם עוד ארבע שנים. כשחזר לרומניה נידון למאסר ומת בבית הסוהר. אמו זנחה אותו בגיל צעיר והסבים הם שגידלו אותו. בגיל 9 אימצה אותו דודתו אריסטיצה, שהייתה לאחר מכן משרתת וטבחית של אנה פאוקר. אנה פאוקר סייעה לאיליאסקו להגיע למוסקבה וללמוד שם במכון האנרגטי. לאחר שחזר לרומניה מילא תפקידים בכירים במדרג הקומוניסטי. הוא היה בהנהגת איחוד הנוער הקומוניסטי ושר הנוער.

למרות היותו חבר המפלגה הקומוניסטית, היה איליאסקו בין מייסדי חזית ההצלה הלאומית, שהפכה בהמשך לחזית הדמוקרטית להצלה לאומית, בהמשך למפלגה לדמוקרטיה סוציאלית ברומניה ולבסוף למפלגה הסוציאל-דמוקרטית.

ב-22 בדצמבר 1989 הוביל איליאסקו את הרכבת הממשלה הרומנית לאחר המהפכה נגד הרודן ניקולאה צ'אושסקו. איליאסקו תפס את השלטון במדינה ובכך באו לסיומן 22 שנות שלטונו של הרודן הקומוניסטי.

בשנת 1990 זימן איליאסקו את הכורים, בהנהגת מירון קוזמה, "להגן על המדינה", כלומר לדכא את ההפגנות האנטי-קומוניסטיות שנערכו בכיכר האוניברסיטה. כיום מתנהלת נגדו חקירה בנושא זה.




רבקה זהר-קָאלוֹ (נולדה ב-30 ביוני 1948) היא זמרת ישראלית.

ביוגרפיה
זהר נולדה לתקוה ואהרון זינתי וגדלה בעכו. אביה היה מוכר בעיר עקב תפקידו כמפקד התחנה לכיבוי אש. זהר התחנכה בעכו ובבית הספר החקלאי בנהלל.

הופיעה בתוכנית "תשואות ראשונות". ב-1967 נבחנה ללהקת הנח"ל, אך לא התקבלה אליה. זמן קצר לאחר מכן נבחנה בפני אילן מוכיח לקבלה ללהקות צבאיות אחרות, והפעם עברה את מבחן הקבלה בהצלחה. בתחילת שירותה הצבאי הופיעה בצוות הווי של חיל הים, לצד אקורדיוניסט. הופעות אלו זכו להערכת החיילים, דבר שהביא את מחלקת החינוך של החיל להקמת להקת חיל הים. הלהקה החלה בחזרות לקראת העלאת התוכנית "וביום השלישי", בהשתתפותה של זהר ובהפקתם של דני ליטאי ויאיר רוזנבלום. בעת תקופת החזרות הציג רוזנבלום בפני זהר את השיר "מה אברך", שהלחין על פי מילים של רחל שפירא. זהר הייתה סולנית השיר, שהיה ללהיט הגדול ביותר מהתוכנית.

ב-1968 עלתה התוכנית "וביום השלישי". זהר הייתה אחת הכוכבות הבולטות של התוכנית, שכללה לצד "מה אברך" להיטים כ"המלח שלי" (יורם טהרלב/משה וילנסקי), "אין כבר דרך חזרה" (טהרלב/רוזנבלום) ו"רק בישראל" (אהוד מנור/נורית הירש).

ב-1969 השתתפה במופע מיוחד של שירי נתן אלתרמן שנקרא "צץ וצצה". אלתרמן כתב במיוחד עבור זהר את השירים "אוריאנה" שהלחין יאיר רוזנבלום ו"זמר שלוש התשובות" שהלחין אריה לבנון, שהפכו שניהם ללהיטים גדולים. שירים בולטים נוספים מהמופע בהשתתפותה של זהר היו "בכרם תימן" ו"גדליה רבע איש". המופע הועלה פעמים רבות, לעתים אף פעמיים ביום אחד.

עוד ב-1969 השתתפה זהר בפסטיבל הזמר והפזמון עם השיר "על כפיו יביא" (יורם טהרלב/יאיר רוזנבלום). השיר הגיע למקום הרביעי בלבד בפסטיבל, למרות מחיאות הכפיים הסוערות ואהדת הקהל. מאוחר יותר התפרסם שיר זה יותר מכל שיר אחר מאותו פסטיבל, היה לאחד מלהיטיה הגדולים של זהר, ואף זכה בתואר "שיר השנה" במצעד הפזמונים העברי השנתי של קול ישראל. זהר זכתה בשנה זו בתואר "זמרת השנה" של קול ישראל, וכן בפרס כינור דוד.

אחד מלהיטיה הגדולים של זהר בשנות ה-70 היה "רבי עקיבא", שכתבה דליה רביקוביץ בהשראת "ספר האגדה" של חיים נחמן ביאליק. השיר נכלל באלבום הסולו הראשון של זהר, שנשא את שמה. נכללו בו מספר שירים מ"צץ וצצה", כ"אוריאנה" ו"זמר שלוש התשובות". שירים בולטים נוספים באלבום היו "בן יפה נולד" ו"הבית ליד המסילה", שכתב אהוד מנור והלחינה נורית הירש. האלבום יצא ב-1970, ובשנה זו נבחרה זהר בפעם השניה ברציפות כ"זמרת השנה" במצעד השנתי של קול ישראל. את רוב השירים באלבום עיבד אריה לבנון.

ב-1971 יצא אלבומה השני של זהר, "סבתא רֶבֶּקָה". באלבום נכלל השיר "נגן לי ירדן" (יעקב שרת/מוני אמריליו), שאיתו התחרתה זהר בפסטיבל הזמר והפזמון של אותה שנה, וכן שירים מההפקה "שירי החומש" של איציק מאנגר, שבה השתתפה באותה שנה. את השיר "סיפורי סבתא" מהאלבום כתב דודיק סמדר על פי לחן השיר "בטי בם" של אריאל זילבר. כמו כן נכלל בו השיר "במדינת התפוז" שנוצר על ידי עלי מוהר ואפרים שמיר, אז יוצרים בתחילת דרכם. על העיבודים המוזיקליים של רוב השירים הופקד דוד קריבושי.

באותה שנה השתתפה במחזמר "אירמה לה דוס", וכן בפסטיבל שירי הילדים, שבו זכתה עם שירם של אהוד מנור וקובי אשרת "גלי". השיר התפרסם יותר בביצועו של ילד הפלא נועם קניאל מאותו פסטיבל. כמו כן השתתפה באותה שנה בפסטיבל "12 הנבחרים", שבו שרה את שירם של מנור ומשה וילנסקי "אניית יעקב", ובפסטיבל הזמר המזרחי, שבו התחרתה עם השיר "קינת יעקב".

בשנת 1972 הייתה חלק משלישיית "גושפנקא", שכללה את לאה לופטין והזמרת שהתפרסמה בעקבות סיפור חייה יוצא הדופן רות טובי, שגם הקימה את השלישייה. השלישייה הייתה מעין גרסה מוקדמת לשלישיית "שוקולד מנטה מסטיק". שלישייה זו לא זכתה להצלחה, והתפרקה ובעקבות פירוקה, המקימה שלה טובי חזרה בפעם השנייה שלה להתגורר בלונדון.

ב-1974 הוזמנה זהר להשתתף בתוכניות "דו רה ומי עוד" ברדיו. תוכניות אלה הוקדשו לשירי ארץ ישראל הישנה ולשירי תנועות הנוער.

בעלה של זהר היה אזרח אמריקאי שעלה לארץ. בעקבות בעיות בין בני הזוג, עזבו שניהם את ישראל לניו יורק והתגרשו שם לאחר מכן. בארצות הברית עבדה זהר במועדון "הפינג'אן" והתמכרה להרואין.

לאחר שנכנסה בארצות הברית למכון לגמילה מסמים, שיכנעו אותה האמרגנים מיקי פלד וגברי מזור לחזור לישראל, לאחר 12 שנות העדרות, ולהשתתף בפסטיגל 1985 נורית הירש, שגרה באותה עת בניו יורק, השמיעה לזהר את הלחן שחיברה. זהר הקליטה סקיצה לשיר עם מילים מאולתרות, שאותה העביר מזור ליורם טהרלב, שכתב על פי המנגינה את השיר "הדרך אל הכפר". השיר נכתב על פי סיפור חייה של זהר, מילדותה ועד חזרתה ארצה. בין השורות בשיר היו "אני קמה מעפר, אני שבה אל הכפר כמו ילדה שחוזרת אל ביתה". זהר זכתה עם השיר במקום הראשון בפסטיגל.

לאחר ההשתתפות בפסטיגל שבה זהר לארצות הברית, אך כעבור זמן קצר חזרה לגור בישראל. בפסטיגל של 1986 השתתפה זהר פעם נוספת עם שיר שכתבו טהרלב והירש, "חלקת אלוהים". גם שיר זה זכה במקום הראשון בפסטיגל. השירים "הדרך אל הכפר" ו"חלקת אלוהים" הופיעו באלבומה של זהר "עבריה", שיצא ב-1987, ומתוכו התפרסמו גם השירים "הלאה" (קובי לוריא/יצחק קלפטר), "דרך מוצא" (זאב טנא/מיקי גבריאלוב) ו"רגע ניצחון" (רחל שפירא/נחום היימן). באלבום נכללה גם גרסתה של זהר לשירה של להקת הנשמות הטהורות "היורדת". את רוב השירים באלבום עיבד שם טוב לוי, שגם הלחין שלושה מהם.

לאחר מכן השתתפה זהר גם בפסטיגלים של 1987, 1988 ו-1990.

זהר הצטרפה לחבורה שהתגבשה סביב דמותו של שלמה קאלו, נגמלה בתמיכתו באופן מוחלט מסמים ואף מסיגריות והייתה לאשתו. תקליטוריה החדשים, האלבום "חסד מופלא" והסינגלים "ידידיי", "כלת מלך" ו"אוהבת אותך", הם ביצועים לשיריו. לתורתו של קאלו השפעה רבה עליה, הניכרת בהסתייגות שהביעה מאחד מלהיטיה הגדולים, שיר ימי הזיכרון "מה אברך", כשאמרה כי זהו "שיר של מסכנות", או כפי שהתבטאה בראיון שנערך עימה ברשת ג' ב-2004: "אין אני רוצה לקונן, אלא לשיר שירים מעודדים נוטעי תקווה וזוקפי קומה".

בספטמבר 2005, אחרי 14 שנים שבהן לא עלתה על במה, שבה אליה זהר-קאלו באופן חד פעמי, וביצעה את שירו של קאלו "כלת מלך" בכנס חיל הים לדורותיו. בראשית 2007 פירסמה את ספרה הראשון, האוטוביוגרפיה "עץ הזית", בהוצאת דע"ת.

ב-2007 שבה זהר לבמה למספר הופעות מועט, בעקבות הופעתה במסגרת פסטיבל ראשון לציון לזמר עברי בחודש ספטמבר בשנה זו. בערב יום הזיכרון לחללי צה"ל 2008 הופיעה זהר בטקס "שירים בכיכר" אשר שודר בערוץ 2. בטקס ביצעה זהר את השיר "כלת מלך", וכמו כן את אחד מלהיטי העבר שלה, "בן יפה נולד" בדואט עם הזמר קובי אפללו. בסיום הטקס ביצעה גם את המנון המדינה, "התקווה".

ב-2008 הקליטה מחדש את השיר "לחיות אותם עד תום" למילים ולחן של בעלה שלמה קאלו הפעם בעיבוד מלא עם להקה שהמעבד המוזיקלי המופקד עליה הוא אילן מוכיח.

ב-2010 סיפרה זהר כי פגשה ברחוב בתל אביב אב שכול ששכל את בנו במלחמת ששת הימים, האב סיפר לה את סיפורו ואמר שהשיר שמנחם אותו הוא דווקא "מה אברך". ואכן, באותה שנה הופיעה זהר במחווה ליאיר רוזנבלום וחזרה לשיר אותו בפעם הראשונה לאחר 20 שנה מול קהל. באותה שנה גם הופיעה זהר בטקס ביום הזיכרון לחללי צה"ל בראשון לציון "נקרא על שם" והופיעה עם מקהלת ילדי ווקאל ושרה איתם את השיר. באותה שנה חזרה גם לבצע את השיר "זמר שלוש התשובות" אותו גם סירבה לשיר במהלך השנים. אך כפי שהסבירה היא איננה מרגישה מאוימת עוד, ולכל שיר יש את המקום והמעמד שלו.

דיסקוגרפיה
* "רבקה זהר", 1970, הוצאה מחודשת של התקליטור ב-1996
* "רבקה זהר - סבתא רֶבֶּקָה" (התקליט השני), 1971
* "עבריה", 1987
* "חסד מופלא", 1998
* "כלת מלך" - סינגל , 2004
* "מבראשית" - אלבום אוסף כפול, 2005
* "אוהבת אותך" - סינגל , 2007

אלבומים בהשתתפותה
* צץ וצצה - ערב פזמוני נתן אלתרמן, 1969
* להקת חיל הים - וביום השלישי, 1969
* המחזמר אירמה לה דוס מיפו, 1971
* שירי חומש - משירי איציק מעאנגר, 1972

קישורים חיצוניים
*
* באתר youtube
*
* 
*
*

הערות שוליים



ג'ון ג'וזף טרבולטה (באנגלית: John Joseph Travolta; נולד ב-18 בפברואר 1954), שחקן קולנוע, רקדן וזמר אמריקאי, זוכה פרס גלובוס הזהב.

ביוגרפיה
ג'ון טרבולטה נולד באינגלווד, ניו ג'רזי, ארצות הברית. יש לו שלוש אחיות ושני אחים המבוגרים ממנו, ומגיל צעיר הוריו עודדו אותו ואת אחיו לאהוב תיאטרון, ואף הקימו במרתף ביתם תיאטרון בו הועלו הפקות משפחתיות.

בגיל 16 עזב את ביה"ס על מנת ללמוד משחק. הוא החל את קריירת המשחק בסדרת הטלוויזיה לנוער Welcome back, Kotter בשנים 1975 - 1979. הסדרה הפכה אותו לאליל נוער והוא הקליט בעקבותיה שלושה אלבומי פופ, ואף זכה בתואר "זמר השנה" של המגזין "בילבורד".

הופעתו המוצלחת הראשונה בקולנוע הייתה בסרט האימה "קארי" של הבמאי בריאן דה פלמה. הסרט שגילה אותו היה הסרט המוזיקלי "שגעון המוזיקה", שבעקבותיו כיכב בסרט הקאלט המוזיקלי "גריז". 

בשנות ה-80 נחשב לשחקן עבר שזמן התהילה מאחוריו, אך שמר על רמת חיים גבוהה בזכות אחוזים מרווחי סרטיו המוזיקליים. 

בשנת 1989 חזר טרבולטה לככב בסרט "תראו מי שמדבר", אך חזרתו הגדולה למרכז הבמה הייתה בסרט הפולחן "ספרות זולה" של הבמאי קוונטין טרנטינו. בסוף שנות ה-90 הוא נמצא משחק בעיקר בסרטי אקשן עתירי תקציב. ב-2000 שיחק בסרט מדע בדיוני הקרב על כדור הארץ, שהפך לכישלון עצום בקופות והמבקרים קטלו אותו לגמרי. טרבולטה זכה בהשפלה של הראזי וזעם על התקשורת והמבקרים, משום שאנשי הפקת הסרט איבדו את כספם וכמעט הגיעו לפשיטת רגל מהסרט.

לאחר שמועות בלתי פוסקות בדבר נטיותיו המיניות, החליט טרבולטה להינשא לשחקנית קלי פרסטון. השניים נישאו ב-1991 ולזוג בת בשם אלה בלו, בן נוסף, ג'ט, נפטר ב-2 בינואר 2009 בגיל 16. ב-16 במאי הזוג הודיע שהם מצפים לילד נוסף, השלישי שלהם, שיהיה בן. טרבולטה משקיע זמן רב בלימודי הסיינטולוגיה ואף חובב טייס (ברשותו מטוס בואינג 707). טרבולטה ידוע גם כרקדן, כישרון שניכר בחלק מסרטיו.

בשנת 2008 דובב את הסרט בולט (בגרסה האנגלית) לצידה של השחקנית מיילי סיירוס.

בשנת 2009 שיחק לצידו של דנזל וושינגטון בסרט חטיפת הרכבת התחתית 123 ובסרט "מזל תאומים".

בשנת 2010 שיחק בסרט "מפריס באהבה" בהפקתו של לוק בסון.

בנובמבר 2010 נולד לו בן.

מסרטיו

קישורים חיצוניים

*
*
*
* מיכל הניג,, nrg מעריב, 21/1/2010

הערות שוליים


 



 
 


פליום (לטינית: Pallium) הוא שמה של רצועה אותה עוטים האפיפיור והארכיבישופים. הפליום ניתן בדרך כלל לארכיבישוף מטרופוליטני ומסמל את סמכותו זו. לארכיבישוף זכות לעטות את הפליום בתחום הדיוקסיה שלו במועדים מיוחדים במהלך טקסי מיסה. לאפיפיור זכות לעטותו בכל עת. לעתים מקבלים בישופים פליום כסימן לזכות מיוחדת, אך הפליום אינו מעצים את סמכותם או כוחם. 

הפליום עשוי צמר לבן ורוחבו כחמישה סנטימטרים. הוא נכרך סביב הצוואר, החזה והכתפיים, ומשתלשלות ממנו שתי רצועות שרוחבן חמישה סנטימטרים ואורכן שלושים סנטימטרים, כשבקצותיהן פיסות עופרת קטנות מכוסות במשי שחור. על הפליום מצוירים שישה צלבים שחורים קטנים. הפליום נלבש על פני הצ'סובלה, אפוד הבישוף. 

השימוש בפליום הופיע ככל הנראה כבר במאה הרביעית והפך נפוץ במאה החמישית. מלכתחילה, הייתה רק לאפיפיור הזכות המוחלטת לעטות את הפליום והשימוש בו על–ידי אחרים היה רק בהרשאתו. השימוש בפליום אצל בישופים מטרופוליטנים הופיע במאה התשיעית. שבועת האמונים הנלווית לקבלת הפליום הופיע ככל הנראה במאה האחת עשרה. 


ארכיבישוף מטרופוליטני או מטרופוליט הוא תואר הניתן בנצרות הקתולית והאורתודוקסית לבישוף העומד בראש פרובינציה בעיר ראשית (מטרופולין): עיר ראשית של פרובינקיה רומית, פרובינקיה כנסייתית או בירה אזורית. סימן סמכותו ומעמדו של הבישוף המטרופוליטני הוא הפליום, רצועה שעליה צלבים הנענדת סביב הצוואר והכתפיים. 

תוארם של חלק מהמטרופוליטים הוא תואר כבוד או תואר טקסי בלבד, כי הם מייצגים קהילות שנעלמו עם התאסלמות תושבי העיר אותה הם מייצגים.

בכנסייה הקתולית המערבית הארכיבישופים העומדים בראש בישופות מטרופוליטנית הם בעלי סמכות על פני בישופים במסגרת השטח עליו הם שולטים. אותם בישופים מכונים "בישופים סופרגנים", והם כפופים ישירות לבישוף המטרופוליטני. בישופים מטרופוליטנים מקבלים גם סמכות על פני דיוקסיה בה לא מונה עדיין בישוף בעקבות מותו או התפטרותו של הבישוף הסופרגני. 

בכנסייה היוונית-אורתודוקסית התואר מטרופוליט משמש בהקשרים שונים. בכנסיות ההלניות המטרופוליטנים באים אחרי הארכיבישופים מבחינה הירארכית. בכנסיות הסלביות ההפך הוא הנכון. בשני המקרים, אין לבישופים המטרופוליטנים סמכות על–פני הבישופים בשטחם. 



פטריק "ביארד" יונאס אנדרסון (שבדית: Patrik "Bjärred" Jonas Andersson; נולד ב-18 באוגוסט 1971 בבורגבי) הוא כדורגלן עבר שבדי. גם אביו, רוי אנדרסון, ואחיו הצעיר דניאל אנדרסון שיחקו כדורגל מקצועני.

נכון לתחילת 2005, ערך פטריק אנדרסון 96 הופעות במדי נבחרת שבדיה, בהן כבש 3 שערים. הוא זכה במקום השלישי במונדיאל 1994. הוא שיחק גם במדי הנבחרת שהגיע לחצי הגמר ביורו 1992. כמו כן שותף אנדרסון במדי הנבחרת במהלך טורניר יורו 2000 והוא נכלל בסגל הנבחרת למונדיאל 2002.

הוא התחיל את הקריירה שלו במועדון מקומי, ביארדס איי אף, ממנו קיבל גם את שם החיבה שלו. ב-1989 הוא עבר למאלמה, קבוצה מהליגה הבכירה בשבדיה. ב-1992 הוא נהפך לשחקן מקצועי כאשר עבר לשחק במדי בלקבורן רוברס האנגלית, בה הוא נשאר עד 1993, לפני שעבר לתחנה הבאה בקריירה שלו, בורוסיה מנשנגלדבאך הגרמנית. במדי מנשנגלדבאך זכה אנדרסון בגביע הגרמני בשנת 1995. הוא עזב את הקבוצה כאשר מעמדה החל להדרדר ועבר לאחת מהקבוצות הבכירות בגרמניה ובאירופה, באיירן מינכן, ב-1999. בתקופתו בבאיירן הספיק להשיג תארים רבים, 2 אליפויות הבונדסליגה, (כאשר באחרונה הוא כבש את שער האליפות במחזור האחרון של הליגה בבעיטה חופשית בזמן פציעות), גביע גרמני, וזכייה בליגת האלופות. ב-2001 עבר למועדון הפאר הספרדי ברצלונה ובילה שם שלוש עונות מרובות פציעות.

בעונת 2004 שב אנדרסון הביתה, לשחק במדי מאלמה, אחרי 10 שנים מחוץ לשבדיה. הוא זכה פעמיים בתואר שחקן השנה בשבדיה, בשנים 1995 ו-2001.

אנדרסון היה בהרכב מאלמה בשני המשחקים בסיבוב המוקדמות השני של ליגת האלופות בעונת  בהם שיחקה מאלמה נגד מכבי חיפה, שאותה גם הדיחה בסיכום שני המשחקים.

קישורים חיצוניים
* באתר Sports Reference


 

 
 


סמואל טיילור קולרידג' (Samuel Taylor Coleridge; 21 באוקטובר 1772 - 25 ביולי 1834), משורר מבקר ופילוסוף אנגלי, יחד עם ידידו המשורר ויליאם וורדסוורת' היה מהדור הראשון של המשוררים הרומנטיים באנגליה.

סמואל טיילור קולרידג' נולד באוטרי סט מרי במחוז דבון באנגליה, הצעיר מבין 14 ילדיו של כומר הקהילה. אחרי מות אביו ב-1781 נשלח ללמוד בבית הספר "Christ's Hospital" בלונדון. בין 1791 ל-1794 למד ב-"Jesus College" באוניברסיטת קמברידג', פרט לתקופה קצרה בה התגייס לדרגונים (Dragoons). באוניברסיטה נתקל בדעות פוליטיות ותאולוגיות שנחשבו אז רדיקליות. הוא עזב את קיימברידג' ללא תואר, והצטרף לידידו המשורר לעתיד רוברט סאותי בתוכנית להקמת קהילה אוטופית בפנסילבניה, אך תוכניתם נכשלה. ב-1795 נישאו שני החברים לשתי אחיות שרה ואליזבת פריקר, נישואיו של קולרידג' לשרה לא היו מאושרים.

ב-1795 התיידד קולרידג' עם המשורר ויליאם וורדסוורת' ועם אחותו דורותי. קולרידג' חי בנת'ר סטואי בסומרסט ואחרי זמן מה עברו לגור  בקרבת מקום גם ויליאם ודורותי וורדסוורת'. שם כתב קולרידג' את שיריו המפורסמים "שירת יורד-הים הישיש" The Rime of the Ancient Mariner, את חלקו הראשון של  Christabel ואת קובלא ח'אן, שנכתב, לפי עדותו, לאחר שהתעורר מחלום כתוצאה מהזיית אופיום, במהלכה הוכתבו לו מילות השיר. בתקופה זו קולרידג' החל להשתמש באופיום כמשכך כאבים, שימוש שהיה מקובל ונפוץ.

ב-1798 פרסמו קולרידג' וורדסוורת' יחד קובץ שירים "בלדות ליריות", שהיה נקודת הפתיחה של התנועה הרומנטית האנגלית. רוב השירים בקובץ היו מאת וורדסוורת', אולם שירו של קולרידג'  "שירת יורד-הים הישיש" The Rime of the Ancient Mariner, שהיה השיר הארוך ביותר בקובץ, משך תשומת לב רבה.

בסתיו 1798 יצאו  קולרידג' וורדסוורת' לגרמניה, קולרידג' בילה את רוב זמנו בערי-אונברסיטאות. הוא החל להתעניין בפילוסופיה גרמנית ובעיקר בפילוסופיה של קאנט, ובביקורת ספרותית של המחזאי גוטהולד לסינג. קולרידג' למד גרמנית וכשחזר לאנגליה תירגם לאנגלית את הטרילוגיה Wallenstein מאת המשורר הגרמני פרידריך שילר.

ב-1800 חזר קולרידג' לאנגליה והתיישב עם משפחתו באזור האגמים Lake District, הוא נקלע למעגל קסמים של אי-ביטחון עצמי בכישוריו כמשורר, בריאות לקויה ותלות גוברת באופיום. לא ברור אם הדיכאון בו שקע היה הגורם או התוצאה של השימוש הגובר באופיום, ב-1802 כתב את "דיכאון: אודה" "Dejection: An Ode" בו הוא מבטא את היאוש והחשש מאיבוד הכישרון היצירתי.

בשנים 1804 עד 1806 חי קולרידג' במלטה והיה מזכירו האישי של הנציב העליון הבריטי. ערך מסעות באיטליה ובסיציליה, בתקווה שבריאותו תשתפר ושהוא יוכל לצמצם את צריכת האופיום. 

בין השנים 1808 ל-1819 העביר קולרידג' סדרה של הרצאות בלונדון ובבריסטול, להרצאותיו על שייקספיר הייתה השפעה על הסופרים בני דורו להגברת ההתענינות במחזאי.

ב-1816 עבר קולרידג' לגור בהייגייט בבית הרופא ג'יימס גילמן. בביתו השלים את עבודת הפרוזה הגדולה שלו Biographia Literaria, כעין אוטוביוגרפיה הכוללת רשימות ומאמרים בנושאים שונים בתורת הספרות ובביקורת ספרותית. הוא פרסם כתבים נוספים Sibylline Leaves 1817, Aids to Reflection 1825, ואת Church and State 1830. קולרידג' מת בהייגייט ב-25 ביולי 1834.

ספריו שתורגמו לעברית
*שירת יורד-הים הישיש, בשבעה חלקים, מאנגלית - רות בלומרט, תחריטים - גוסטב דורה. העל-טבעי והדמיון הפיוטי, מאת לאונה טוקר, הוצאת קשב לשירה, תל אביב, 2001.
*שירת המלח הקדמוני, וקבלה כן מאת ס"ט קאלרידש, מתורגם על ידי עקיבא פליישמאן, ניו יארק, תרע"א, 1911.

קישורים חיצוניים

*לילך ניישטט,, כתב עת "החוטם", גיליון רביעי, יוני 2009.
*אסף ענברי,
*רונית אפרת,
 
 באתר The Victorian Web 


 
 
 
 
 
 
או נו (25 במאי 1907 - 14 בפברואר 1995), ראש הממשלה הראשון של בורמה.

או נו למד משפטים באוניברסיטה של רנגון ובשנת 1936 סולק על ידי השלטונות הבריטיים מן האוניברסיטה, בשל פעילותו בתנועה הלאומית בבורמה. שימש כמורה בבית ספר ולאחר מכן נתמנה למנהיג התנועה הלאומית בבורמה. בהיותו בודהיסט מסור הפך גם למנהיג רוחני.

בשנת 1942, כאשר בורמה עמדה בפני סכנת פלישה יפנית, נאסר או נו על ידי הבריטים ושוחרר מכלאו על ידי היפנים לאחר שכבשו את בורמה. או נו שירת כשר החוץ בממשלת הבובות שהקימו היפנים בבורמה, אך בה בעת אירגן פעולות גרילה נגד היפנים.

לאחר תום מלחמת העולם השנייה עמד או נו בראש התנועה הלאומית בבורמה. בשנת 1948, לאחר שבורמה זכתה לעצמאותה, הפך לראש הממשלה הראשון שלה וכיהן בתפקיד זה עד 1956. בתקופת כהונתו זו גילה יחס אוהד למדינת ישראל וכונן עמה יחסים דיפלומטיים. יחסים אלו היו רבי חשיבות, משום שרוב מדינות אסיה לא הכירו במדינת ישראל ולא קיימו עמה יחסים דיפלומטיים.

ב-29  במאי 1955 הגיע או נו לביקור ממלכתי בישראל בלווית רעייתו. היה זה ביקור ראשון מסוגו במדינת ישראל הצעירה. או נו לא נכנע ללחץ מדינות ערב שניסו להניאו מהביקור, ואף ביטל בשל כך ביקור בקהיר. לאור זאת ולאור יחסו החם כלפי ישראל, בפרט בעקבות אווירת הבדידות המדינית ששררה בישראל לאחר החלטות ועידת באנדונג, התקבל או נו בישראל בהתלהבות. בנמל התעופה לוד התקבל האורח על ידי בכירי השרים (משה שרת, לוי אשכול, פנחס ספיר), יושב ראש הכנסת יוסף שפרינצק והרמטכ"ל משה דיין. נערכו לו קבלות פנים בירושלים אצל ראש הממשלה דוד בן-גוריון ונשיא המדינה יצחק בן צבי והוענקה לו אזרחות כבוד של תל אביב. השיירה שבה נסע במכונית פתוחה, כשהוא לבוש בלבוש מסורתי ובמצנפת, התקבלה בהתלהבות על ידי המונים בכל מקום שבו חלפה, והביקור הפך לאירוע תקשורתי גדול. לאחר ביקורו בישראל החליטה ממשלת ישראל למכור לבורמה את כל מטוסי הבוכנה מסוג ספיטפייר של חיל האוויר, שעבר באותה עת למטוסי סילון מסוג מטאור (למעט ספיטפייר אחד שהושאר למזכרת).

בשנת 1957 שב או נו לכהן כראש ממשלת בורמה. בשנת 1958 הודח על ידי הגנרל או נה וין, אך בשנת 1960 שב לתפקיד ראש הממשלה. בתקופת כהונתו זו, בשנת 1961 קיים ראש הממשלה דוד בן-גוריון ביקור גומלין בבורמה, שכלל שהייה בת מספר ימים במנזר בודהיסטי. בשנת 1962 שוב הודח או נו מתפקיד ראש הממשלה על ידי הגנרל נה וין, והפעם באופן סופי. הגנרל נה וין שתפס אז את השלטון בבורמה שם את או נו במאסר בית והוא שוחרר רק בשנת 1966.

בשנת 1969 גלה או נו לתאילנד ובה הנהיג ממשלה גולה. בשנת 1980 שב לבורמה והמשיך בפעילותו נגד שלטונו של הגנרל נה וין, ששם אותו שוב במאסר בית עד לשנת 1992.

או נו נפטר בשנת 1995.

קישורים חיצוניים
* 
* 

הערות שוליים


 
חיסרון לגודל הוא מונח מתחומי הכלכלה והניהול המתאר מצב בו ארגון גדול סובל מחיסרון על פני ארגון קטן יותר, מעצם היותו גדול יותר. המושג משמש הן בהיבט המחקרי והן בהיבט של קבלת החלטות. חיסרון לגודל בא לידי ביטוי כאשר עוצמתו מקזזת את היתרונות לגודל שמשיג הארגון והארגון יוצא נפסד. המושג הנגדי הוא יתרון לגודל.

את הגודל מאפיינים על פי העניין. מאפייני גודל שכיחים הנם כמות אנשים, היקפי פעילות כגון כמות היחידות המיוצרות, כמות מכירות וכדומה והון.

היות וניהול קלוקל וחוסר יעילות יוצרים יותר נזק ככל שהארגון גדל, יש הרואים בהם תופעות של חיסרון לגודל.
דוגמאות למצבי חיסרון לגודל
*בענפי ייצור בהם השינוע יקר בצורה משמעותית ביחס לייצור, למשל מוצרים הדורשים הובלה בהקפאה כגון גלידה, ביזור הייצור למפעלים קטנים ומפוזרים יהיה כלכלי יותר ממפעל ריכוזי, למרות כפילות המשאבים.

ראו גם
*יתרון לגודל
*אפקט הרשת

קישורים חיצוניים
, moneyterms.co.uk


 
 


ברוך אגדתי (קאושנסקי) (18 בפברואר 1895 - 18 בינואר 1976) היה צייר, רקדן, מאבות תעשיית הקולנוע והמחול בארץ ישראל ומאנשי הרוח הבולטים בתל אביב של שנות ה-20 וה-30. תרם רבות לפיתוח התרבות בישראל.

ביוגרפיה
אגדתי נולד בכ"ד בשבט תרנ"ה בעיר בנדרי שבבסרביה, האימפריה הרוסית, בן אריה קאושנסקי-אגדתי, סוחר, ובתיה בת אריה דוד. למד בחדר ובבית ספר וכבר מילדותו נמשך לריקוד הקלאסי. הוא עבר עם משפחתו לאודסה והתקבל שם לבית הספר לבלט, על אף התנגדות אביו. בשנת 1910, בגיל 15, עלה לארץ ישראל לבדו, החל ללמוד בבית הספר לאמנות "בצלאל" ועבד למחייתו בפרדסים בפתח תקווה וכמורה לריקודים סלוניים. בפתח תקווה פגש בעולים תימנים שסיפקו לו מאוחר יותר השראה לריקודים שיצר.

בקיץ 1914 החליט לצאת ולבקר את משפחתו ברוסיה, שהגיע לשם פרצה מלחמת העולם הראשונה והוא נאלץ להשאר שם והחליט ללמוד בלט. מאוחר יותר הצטרף לאופרה של אודסה כרקדן. ב-1919, לאחר תום המלחמה חזר לארץ ישראל באונייה "רוסלאן". על סיפון האונייה פגש באנשי הרוח הציירים יוסף זריצקי, פנחס ליטבינובסקי ופרופ' יוסף קלויזנר, שאף הם הפרו את נפשו היצירתית. הוריו עלו אף הם ארצה שנה לאחר מכן.

בשנת 1920 רקד את יצירת המחול שלו "אקסטזה תימנית" ברסיטל המחול הראשון בארץ ישראל באולם קולנוע עדן בתל אביב.
אגדתי ארגן בתל אביב את נשפי פורים ההמוניים והקרנבל שממנו התפתח רעיון העדלאידע. כמו כן יזם את תחרות היופי הראשונה בארץ ישראל, "מלכת אסתר". 

אגדתי עִברת את שמו לברוך בן-יהודה, אך את השם "אגדתי" אימץ לעצמו לאחר שהוצג על ידי המשורר יעקב פיכמן בפני חיים נחמן ביאליק  במלים: "זה ברוך האגדתי". 

בשנת 1976 הוענק לו התואר יקיר העיר תל אביב-יפו.

אגדתי נפטר בתל אביב בט"ז בשבט תשל"ו ונקבר בבית הקברות טרומפלדור שבעיר.
בשנת 1985 נערכה תערוכה לזכרו בבית ראובן בתל אביב. 

ריקודים
* ואלס מפיסטו
* מלווה מלכה
* יפו הערבית
* מארש האבל
* הורה אגדתי
* אקסטזה תימנית
* תפילות שחרית
* בכחנאליה עברית
* רוגזה

סרטים
* הרפתקאותיו של גדי בן סוסי
* יומן תל אביבי
* זאת היא הארץ
* האתמול של מחר
* יומני אגא - יומני חדשות

קישורים חיצוניים

* 
* עיתון תל אביב
* מאת פיטר מלץ
* מאת ירון מרגולין
 
סרטים בהפקתו של ברוך אגדתי מתוך אוסף ארכיון שפילברג:
*
*
*
*
*

הערות שוליים




עוגייה היא מאפה או ממתק קטן ושטוח.
חומרי הגלם העיקריים להכנת עוגיות הם קמח, ביצים, חומר שומני כמו מרגרינה, חמאה או שמן וממתיק כמו סוכר, דבש או ממתיק מלאכותי. בסוגים רבים של עוגיות נהוג לערבב במסה העיקרית או להוסיף מלית הכוללת תבלינים כווניל או פרג, דברי מתיקה כמו שבבי שוקולד, סוכריות, קרם או ריבה ופירות טריים או מיובשים.

סוגי עוגיות
* עוגיות אפויות המבוססות על גרסאות של בצק פריך - סוג זה נאפה עד שהוא קשה למדי, ולרוב נשמר לאורך זמן ללא קירור. לרוב עוגיות אלה נקרצות מבצק מרודד באמצעות כלי חיתוך בצורות מיוחדות, או באמצעות הידיים או כלי מטבח נפוצים. לסוג זה משתייכות העוגיות הפופולריות ביותר בארצות הברית, עוגיות השוקולד צ'יפס (שבבי שוקולד). קיימות גרסאות רבות לעוגיות אלה, כולל עוגיות-ענק המכילות סוגי שוקולד שונים, פירות יבשים, דגנים ועוד. לסוג זה שייכות גם אוזני המן, הנחשבות בעולם לעוגיות ישראליות.
* "עוגיות שפריץ"- בדרך כלל עשויות ממסה שומנית או ממרנג ומזולפות בעזרת שק זילוף. בישראל מכונות עוגיות העשויות חלבוני ביצה מוקצפים עם סוכר "נשיקות".
*עוגיות הנוצרות מחיתוך דק של "נקניקי" בצק, כמו בצק עלים ובצק פריך ("עוגיות חיתוך"), למשל: אוזני פיל. 
*ישנן גם עוגיות מסורתיות הדורשות עבודת-יד, כמו למשל עוגיות המעמול המרוקאיות שדורשות גלגול ידני של כל עוגייה סביב מילוי האגוזים. הגרסאות התעשייתיות של העוגיות המסורתיות נוקטות לרוב ב"קיצורי דרך", כמו מריחה של מלית דלילה יותר על הבצק המרודד, גלגול הבצק ל"נקניק" וחיתוכו בעזרת מכונה. 
* העוגייה הצרפתית מקרון (Macaron, עוגיות "סנדביץ'" צבעוניות) מתאפיינת בתהליך הכנה הנחשב לעדין מאוד, ומשלב שימוש בשקדים טחונים לאבקה דקה ביותר, קיפול עדין של החלבונים המוקצפים עם השקדים ואפייה מדויקת.
* אלפחורס - עוגיות "סנדוויץ'" ארגנטינאיות.
* עוגיות מלוחות - עוגיות אלה מכילות מלח ותבלינים פיקנטיים במקום סוכר, ולעתים מערבבים בבצק שלהן גם גבינות מסוגים שונים.

ראו גם
* עוגיית מזל
* עוגיפלצת

קישורים חיצוניים

*, מאתר "על השולחן"
* קלודיה רודן,, באתר ynet
* מיכל לוי-אלחלל,, באתר ynet
* רוני ונציה, מתכוני עוגיות ממדינות שונות, מאתר ynet:
** 
**
**
**



נבחרת פרגוואי בכדורגל היא נבחרת הכדורגל הלאומית של פרגוואי. הנבחרת מנוהלת על ידי התאחדות הכדורגל של פרגוואי.

נבחרת פרגוואי העפילה שמונה פעמים לטורניר הגמר של גביע העולם בכדורגל. הישג השיא של הנבחרת בטורניר הוא העפלה לשלב רבע הגמר, במונדיאל 2010.

נבחרת פרגוואי זכתה פעמיים בקופה אמריקה, ב-1953 ו-1979. שש פעמים סיימה במקום השני. משנת 1983 לא הצליחה להגיע לחצי הגמר, עד שבשנת 2011 הגיעה עד הגמר.

פרגוואי זכתה במדליית הכסף באולימפיאדת אתונה (2004), לאחר שהפסידה לארגנטינה במשחק הגמר בתוצאה 1:0. הייתה זו המדליה האולימפית הראשונה והיחידה בכל הזמנים שבה זכתה פרגוואי.

כל גביעי העולם
*1930 - סיבוב ראשון
*1934 - לא נרשמה
*1938 - לא נרשמה
*1950 - סיבוב ראשון
*1954 - לא נרשמה
*1958 - סיבוב ראשון
*1962 עד 1982 - לא העפילה
*1986 - סיבוב שני
*1990 - לא העפילה
*1994 - לא העפילה
*1998 - סיבוב שני
*2002 - סיבוב שני
*2006 - סיבוב ראשון
*2010 - רבע גמר

קופה אמריקה

סגל השחקנים







שחקנים מפורסמים
*חוסה קרדוסו
*רומריטו
*פרנסיסקו ארס
*קארלוס גמארה 
*דניס קאניזה
*חוסה לואיס צ'ילאברט
*אניבל רוז
*מורל רודריגס
*רוקה סנטה קרוס
*צ'ילה ברט

קישורים חיצוניים

* 

הערות שוליים



 
 

אלים קטנים (Small Gods) הוא השלושה עשר בסדרת ספרי "עולם הדיסק" של טרי פראצ'ט. הספר פורסם בשנת 1992, וטרם תורגם לעברית.

הספר הוא מיוצאי הדופן שבין ספרי עולם הדיסק בכך שאינו משתייך לאף אחת מתת הסדרות של הסדרה: אין לו ספרים קודמים או המשכים, והדמויות שמופיעות בו הן ייחודיות אליו, פרט למוות שמופיע מספר פעמים (כמו כמעט בכל ספרי הסדרה) ודמות נוספת שמגיעה להופעת אורח קצרצרה.

הספר שם דגש על עיסוק בדת ובפילוסופיה מנקודת מבט סאטירית; פראצ'ט מתאר את מערכת היחסים בין האל אום (Om) והנביא הנבחר שלו בראד'ה (Brutha), ותוך כדי כך מותח ביקורת נוקבת על הדת הממסדית והדוגמות שלה, ומציע נתיב אלטרנטיבי של אמונה ויחסים בין האל ומאמיניו.

הספר נחשב על ידי רבים ממעריצי הסדרה לאחד החכמים והעמוקים בה. הוא מכיל אזכורים וציטוטים רבים (לרוב בעלי ממד קומי או סאטירי) לדתות והשקפות פילוסופיות רבות.

תיאור העלילה

עלילת הסיפור מתרכזת בממלכת אומניה (Omnia) - בה תפיסות רבות הפוכות לאלו הנהוגות בשאר ארצות עולם הדיסק, ולפיכך - קרובות יותר לעולמנו. כך, בעוד שעולם הדיסק הוא שטוח מאמינים אנשי אומניה כי הוא עגול, ובניגוד לעובדה שהשמש סובבת את עולם הדיסק - לפי אומניה זהו העולם שמקיף אותה. בנוסף, ואולי באופן הבולט ביותר - בניגוד לעובדת קיומם של אלים רבים ושונים, אומניה נשלטת על ידי דת מונותאיסטית, דמוית הנצרות הקתולית של עולמינו, כולל ארגון דמוי אינקוויזיציה בשם "קוויזיציה". המדינה נשלטת מעיר המצודה אום, בעוד שהעם הפשוט עני מרוד.

העלילה מתחילה לקראת הופעותו הצפויה של הנביא השמיני, אשר אמור לחוקק חוקי דת שונים. כולם מצפים שזה יהיה וורביס (Vorbis), ראש הקוויזיציה אשר מוביל את צבאות המדינה למלחמות וכיבושים רבים. אלא שלמעשה הכנסייה הפכה לריקה מתוכן - והאנשים לא מאמינים עוד באל אלא רק בטקסים ובקוויזיציה. כשהאל אום (Om), יצור אמיתי אשר ניזון מאמונה, הזניח את עמו האמונה החלה להדלדל וכך גם כוחו - וכשניסה לבצע נס ולהופיע בדמות רבת הוד מצא עצמו הופך לצב. הוא בילה מספר שנים כך, ללא כל מודעות לעברו כאל, עד אשר במקרה נשר נשא אותו אל על כדי לנפץ את שריונו על האבנים והפילו בגן הירק של פרח הכמורה בראד'ה (Brutha) - המאמין האמיתי היחיד.

בראד'ה מתפקד כגנן בכנסייה, מאחר שבינתו היא מעטה והוא איננו יודע קרוא וכתוב - על אף שהוא בעל זיכרון מושלם של כל כתבי הקודש. אום מוצא שמעט מכוחו חוזר אליו בקרבת בראד'ה ומבין כי הוא הסיכוי היחיד שלו להנצל ממצבו. אט-אט הוא מכיר בדיכוי שנעשה בשמו ובחוסר האמונה שפשה, אך לפני שהוא מצליח להבין כיצד להנצל מכך בראד'ה נסחף על ידי וורביס למזימותיו להשתלט על הממלכה השכנה אפבה (Ephebe).

תושבי אפבה, מעין פרודיה על יוון העתיקה, מרובת האלים, לעגו למסיונר של אומניה כשזה החל לטעון שיש רק אל אחד ותקף את פסלי האלים האחרים. הוא חזר מבוייש, וורביס הרגו ושלח את הצי של אומניה כנגד אפבה - אך הפילוסופים הקלאסיים שלה השמידו אותו. בפועל - וורביס תכנן את הכישלון ובמקביל החל לשלוח צבאות דרך המדבר המפריד בין הממלכות. המדבר נחשב ללא עביר, אך הצבאות החלו להסליק מים ובכך לפלס דרך. וורביס ובראד'ה (אשר מביא עימו את אום הצב) יוצאים בראש משלחת שלום יחד עם משמר כבוד. וורביס משתמש בזכרונו המושלם של בראד'ה כדי לעבור במבוך הקטלני, לפתוח את שער המדבר ובכך להביא לכיבוש אפבה, ולשריפת הספרייה הגדולה של הממלכה.

בראד'ה מתחיל להבין כי הכנסייה לא תמיד צודקת, ובעודו נמלט עם אום כשאחריו דולק וורביס הם נסחפים לחוף המדבר בעקבות סערה. בראד'ה הופך להיות נביא, מבין את ערכי המוסר הראויים לדת ומגלה מידת רחמים לוורביס - אשר נמצא במצב כמו-קטטוני - בניגוד להוראותיו של אום. הוא מוליך אותו במדבר, אך כשהם מתקרבים לאומניה מתעורר וורביס, מבין אשר ארע, מכה את בראד'ה ומנסה להרוג את אום.

כעבור זמן מה מתעורר בראד'ה באומניה ומגלה שוורביס טוען שהוא היה זה שהציל את בראד'ה, והוא היה זה ששמע את דברי אום. וורביס מנסה לשכנע את בראד'ה לדבוק בגרסתו וממנה אותו לתפקיד בכיר, אך בראד'ה לא משתכנע וממשיך להתריס כנגדו. לבסוף בראד'ה מפריע במהלך טקס הכתרתו של וורביס לראש הכנסייה וזה מורה כי ימות בעינוי.

בינתיים אום מצליח ללכוד שוב את עינו של הנשר וזה שוב נושא אותו אל על - אלא שהפעם אום מודע ונושך את הנשר באשכיו, ובכך מכריח אותו להטילו בדיוק רב על ראשו של וורביס, הרוכן מעל בראד'ה בעת שזה מתענה. בראד'ה אומר לוורביס שהוא הולך למות זמן מועט לפני הפגיעה, וכשוורביס אכן נפגע בראשו ומת כל הקהל מחדש את אמונתו באום לנוכח הנס הגלוי.

בראד'ה הופך לראש הכנסייה ולנביא השמיני. הוא מצליח למנוע את חרון אפן של המדינות השכנות אשר מאסו באומניה ופותח את אומניה למסחר, תרבות ודתות אחרות. הספר מסתיים עם פגישתו של בראד'ה בוורביס בעולם שלאחר המוות - בו נדרשות נפשות המתים לחצות מדבר בודד בדרך לגאולה אפשרית. וורביס סירב לחצות את המדבר, אך בראד'ה מסייע לו פעם נוספת.

עלילות נוספות
הסיפור מציג עלילה נוספת - של תנועת המרד באומניה המרוממת על כס את אחד מפילוסופי אפבה - דידקטילוס, אשר כתב ספר גאוגרפיה בו הוא מתאר את הצב הנושא את העולם השטוח. המורדים רואים בזאת סמל כנגד הדיכוי הדתי וביחד עם אחיינו של דידקטילוס מתכננים הפיכה צבאית באמצעות מעין טנק פרי פיתוחו המונע על ידי קיטור.

עלילה נוספת, המהווה גם סיפור מסגרת, היא של "נזיר ההיסטוריה" לו צה (Lu-Tze)- חלק ממסדר נזירים מאריכי ימים במיוחד אשר מטרתו לוודא שכל האירועים אשר אמורים להתרחש - יתרחשו. לו צה מפר את ההוראות ומתערב מספר פעמים באירועים - מציל את אום, מעודד את בראד'ה וגורם לתקלה בטנק אשר מאפשרת למרד להכשל ולבראד'ה להפוך לנביא.

דמויות מספרים אחרים
חלק מהדמויות המשניות בסיפור נמצאות כבר בספרים אחרים:
* הספרן האורנגאוטן של האוניברסיטה הנעלמת מגיע להציל את הספרים שבאפבה מהשריפה.
* זוהי הופעתו הראשונה של נזיר ההיסטוריה לו-צה, הוא המגיע למנזר במסווה של שרת אילם ומופיע במספר סצינות מפתח

טריוויה
מקודד הקול Vorbis נקרא על שם דמות מרכזית מהספר: וורביס ראש הקוויזיציה.


 

 
 

דיפירון (Dipyrone) או מטאמיזול (metamizol) המוכרת בישראל בשמה המסחרי אופטלגין היא אחת התרופות הנפוצות ביותר בשימוש בישראל. התרופה משמשת כמשכך כאבים (אנלגטיקה) ומוריד חום (אנטי-פיורטיקה). לתרופה תופעת לוואי נדירה ומסוכנת של אגרנולוציטוזיס. בשל הסיכון, משנות ה-70 של המאה ה-20 נאסר השימוש בדיפירון בארצות הברית, ובהמשך במדינות נוספות כגון אוסטרליה, יפן וחלק ממדינות האיחוד האירופי.

אגרנולוציטוזיס

כיום ידוע שהסיכון לתופעת לוואי זו נמוך בדיפירון מבהרבה תרופות אחרות (השימוש בקלונאזפם גורם לאגרונלציטוזיס בהסתברות גבוהה פי 10). הסיכון באוכלוסיית העולם מוערך כיום בכ-0.2-2 מקרים למיליון ימי שימוש, מתוכם 7% קטלניים. או במילים אחרות, במדינה של 6 מיליון תושבים שכל אחד מהם נוטל דיפירון יום בחודש, יתרחשו 1-10 מיתות בשנה. שכיחות התופעה משתנה על פי אזורים גאוגרפיים ונמוכה עוד יותר במדינת ישראל שבה השימוש בתרופה נפוץ ביותר.

היסטוריה
דיפירון סונתז לראשונה בגרמניה בשנת 1920, על ידי חברת Hoechst AG, שיווקה החל בשנת 1922. התרופה הייתה בשימוש חופשי בכל העולם ללא מרשם עד שנות ה-70, אז התגלה כי היא גורמת לתופעת לוואי מסוכנת אך נדירה של אגרנלציטוזיס ונאסרה לשימוש לחלוטין בארצות הברית בשנת 1977 ובעקבות כך גם במדינות נוספות. אולם, ברוסיה, ישראל, מקסיקו וחלק ניכר ממדינות העולם השלישי הוא נשאר נפוץ בשימוש. ברוסיה דיפירון מהווה 80% משוק משככי הכאבים ללא מרשם.

מנגנון פעולה
מנגנון הפעולה אינו מפוענח דיו. ידוע על עיכוב סינתזת פרוסטגלנדין במערכת העצבים המרכזית, עיכוב האנזים אדנילט ציקלאז (adenylate cyclase) המתווך כאב, תיתכן חסימה ישירה של יוני סידן.

מינון ואופן השימוש
*המינון במבוגרים - 500-1000 מ"ג (1-2 טבליות) עד ארבע פעמים ביום ועד מינון מקסימלי של 4000 מ"ג ליממה.
*הטיפות נתפסות בציבור בטעות כחזקות יותר משתי סיבות עיקריות:
*# נוזל נספג מהר יותר במחזור הדם ומשפיע מהר יותר על הכאב.
*# הנטייה לקחת מינון יתר בטיפות גבוהה יותר מבכדורים.
*דיפירון אינו נחשב כתרופה מתאימה לשימוש בילדים קטנים, ואסור לתינוקות מתחת לגיל 3 חודשים או משקל של 5 ק"ג. 
*דיפירון, בניגוד למשככי כאבים רבים, אינו מגרה את מערכת העיכול, בטוח לשימוש במצבים שונים של חומציות בקיבה וניתן לקחת אותו על קיבה ריקה או מלאה.

התוויות נגד ותופעות לוואי
*אסור לשימוש לרגישים לדיפירון או למי שסובל מאגרנולוציטוזיס.
*אסור למדוכאי מח עצם.
*אסור לסובלים מפורפיריה חמורה.
*בטיחות בשימוש בהיריון והנקה לא הוכחה, בפועל ניתן רבות לאחר לידה לנשים מניקות.
*בארצות הברית ובאנגליה ממליצים שלא להשתמש בתרופה זו אלא במצבים מיוחדים, וזאת עקב הסיכון של דיכוי מוח העצם המלווה את השימוש בתרופה זו. 
*אין להשתמש בתרופה במשך יותר משבוע ללא ידיעת הרופא. אם מופיעים חום, כתמים בעור, צמרמורת או כאבי גרון, יש להפסיק את לקיחת התרופה מייד ולפנות לחדר מיון או לרופא.
*בעבר היה אסור על מחוסרי G6PD. איסור זה בוטל.

קישורים חיצוניים
* יפה שיר-רז,, ynet בריאות, 07.11.10

הערות שוליים




לווייתן הוא שמה של מפלצת מים מיתית, המופיעה בתנ"ך, ומתוארת כתנין עצום או כנחש ים אימתני. במרוצת השנים הציגה הנצרות את הלווייתן כסמל של רוע וככוח שטני, שיושמד על ידי אלוהים ביום הדין. הלויתן הינו המקבילה במיתולוגיה היהודית והכנענית לדרקון.

הלויתן ביהדות

המסורת היהודית הקדישה באופן יחסי מקום רב לדיון בדמותו הכבירה והמוזרה של הלווייתן, המוזכר פעמים מספר בתנ"ך, אגדות התלמוד, במדרשי אגדה, בסידור התפילה, בפרשנות מאוחרת, כפירוש רש"י לתורה, ואף בקבלה. 

המילה "לויתן" מופיעה חמש פעמים בתנ"ך:
#ספר ישעיהו פרק כ"ז, א: .
#ספר תהילים פרק ע"ד, יד: .
#ספר תהילים פרק ק"ד, כד-כו: .
#ספר איוב פרק ג', ז-ח: .
#ספר איוב פרק מ', כה – פרק מ"א כו: .

התנ"ך מתאר את הלווייתן כבעל חיים עצום השוכן במצולות ים, המהווה עדות לעוצמת האל, לגדולתו ולתפארתו. ספר איוב מפליג בתיאור דמותו של הלווייתן, ומתארו כחיה הגדולה בים, שמנחיריה יוצא עשן, מפיה בוקעים ניצוצות אש, לבה כאבן ריחיים ואף כלי נשק לא יכול לה. תיאור זה נועד להציג את רוממות הבורא מחד, ואת שפלות האדם וחולשתו מאידך.

בספר בראשית פרק א' כא מסופר כי ביום החמישי לבריאת העולם ברא אלוהים את העופות ואת מיני הדגים השורצים בים, לרבות "התנינים הגדולים": . רש"י בפירושו לפסוק זה מסביר כי "התנינים הגדולים" הם "דגים גדולים שבים, ובדברי אגדה הוא לויתן ובן זוגו שבראם זכר ונקבה והרג את הנקבה ומלחה לצדיקים לעתיד לבוא שאם יפרו וירבו לא יתקיים העולם בפניהם". בדבריו התבסס רש"י על הנאמר בתלמוד כי בעתיד לבוא, בימות המשיח, אלוהים יאכיל את הצדיקים מבשרו של לויתן, ומעורו יבנה להם סוכה. בברכת המזון הנאמרת בחג הסוכות מייחלים המתפללים לגורל זה: "הרחמן הוא יזכנו לישב בסוכת עורו של לויתן".

המדרש התלמודי מפריז בגודלו של הלווייתן ובכוחו, ומתארו כבריה נוראה ואדירת ממדים, כדוגמת דברי רבה בר בר חנה אשר סיפר: "פעם היינו מהלכים בספינה וראינו דג שעלה חול על גבו וקנים גדלים עליו. סבורים היינו - יבשה היא, עלינו ואפינו ובישלנו על גבו. כשחם גבו של הדג התהפך, ואלמלא הייתה הספינה קרובה - היינו טובעים בים", וכדברי רבי יוחנן: "פעם היינו מהלכים בספינה וראינו דג אחד שהוציא את ראשו מתוך המים והיו עיניו דומות כשתי לבנות ומני נחיריו נזרקו מים כשני נהרות של סורא".

פעמים רבות מוזכרים בסמיכות ללווייתן שני בעלי חיים אגדתיים נוספים: "בהמות", החיה השליטה ביבשה, ו"זיז שׂדי", העוף השולט בשמים. שילוש זה של לוויתן, בהמות וזיז שדי מסמל את כוחו וגבורתו של אלוהים, שיצר את החיות הללו, והוא היחיד שמסוגל להכניען.

מקור המושג הלויתן

חוקרי המקרא רואים בלווייתן שריד למוטיב מיתי קדום. בכתבי אוגרית מתוארת מלחמתו של בעל במפלצת מרובת ראשים המכונה "לתן בת'ן ברח" ו"בת'ן עקלתן". ביטויים אלה מקבילים מבחינה לשונית לאלה המופיעים בישעיהו כז א: "בַּיּוֹם הַהוּא יִפְקֹד יְהוָה בְּחַרְבוֹ הַקָּשָׁה וְהַגְּדוֹלָה וְהַחֲזָקָה עַל לִוְיָתָן נָחָשׁ בָּרִחַ וְעַל לִוְיָתָן נָחָשׁ עֲקַלָּתוֹן ...". המילה הכנענית בת'ן משמעותה נחש, מה שתומך בהשוואה, ודומה מאוד למילה היוונית πύθωνας אשר התפתחה למילה Python - שם של נחש. המילה העברית פתן מופיעה כמה פעמים בתנ"ך בהקשר של נחש, למשל בתהלים פרק נח:
"חֲמַת לָמוֹ כִּדְמוּת חֲמַת נָחָשׁ כְּמוֹ פֶתֶן חֵרֵשׁ יַאְטֵם אָזְנוֹ"
 

מכאן ניתן להסיק שמקור שהם לויתן הינו - כאמור - במילה נחש, מה שמסתדר עם עצם היותו נחש מים.

שונות
* באנגלית משמש המושג "לווייתן" (Leviathan) לציון כל בעל חיים עצום בגודלו, וכן לתיאורה של תופעה חובקת כל המכלה את כל העומד בדרכה.
*"לווייתן" הוא גם שם ספרו החשוב והמשפיע של תומאס הובס, אשר דן בענייני פילוסופיה מדינית, סמכות ושלטון. בספר מתחקה הובס אחרי תולדות צבירת הכוח על ידי המדינה, שאותה הוא מכנה "לויתן", כיוון שבדומה ליצור התנ"כי, גם היא רבת כוח והשפעה ואין דבר העומד בדרכה. 

ראו גם
* לווייתנאים בתרבות

לקריאה נוספת



ג'ורג' פפארד (באנגלית: George Peppard; 1 באוקטובר 1928 - 8 במאי 1994) הוא שחקן קולנוע וטלוויזיה אמריקאי.

ביוגרפיה
פפארד נולד בעיר דטרויט שבמישיגן. אביו היה קבלן בניין ואמו זמרת אופרה. הוא למד בבית הספר התיכון של דירבורן, בגיל 17 התגייס לחיל הנחתים האמריקני. לאחר מכן למד הנדסה אזרחית באוניברסיטת פורדו. בנוסף הוא למד במכון הטכנולוגי של קרנגי (המכונה היום אוניברסיטת קרנגי מלון) שבפיטסבורג.

קריירה
הופעת הבכורה שלו הייתה ב-1949 בבית בובות בפיטסבורג. מאוחר יותר, הוא נרשם לסטודיו למשחק בניו יורק. עבודתו הראשונה בתיאטרון ברודוויי, הובילה אותו ב-1956 להופעתו הראשונה בטלוויזיה, יחד עם פול ניומן הצעיר, בסדרה "The United States Steel Hour".

ב-1961 כיכב לצידה של אודרי הפבורן בסרט "ארוחת בוקר בטיפאני".

מוכר במיוחד בשל תפקידו בסדרת הקאלט "צוות לעניין" (1983 - 1987), בה גילם את קולונל ג'ון "חניבעל" סמית'. לאחר מכן, שיחק בסדרה "יוצאים מהפשע" (1990 - 1992).

חייו האישיים
הוא היה נשוי 5 פעמים והביא לעולם שני ילדים מאשתו הראשונה, וילד נוסף מאשתו השנייה. פפארד התמודד עם בעיית אלכוהוליזם במשך שנים ארוכות, עד שנגמל סופית ב-1978. בשנים הבאות השקיע זמן רב לאלכוהוליסטים בתהליכי גמילה.

פפארד היה מעשן כבד, וב-1992 אובחן כחולה בסרטן הריאה, ושנתיים לאחר מכן נפטר, בלוס אנג'לס, קליפורניה, בגיל 65. הוא נקבר במדינת הולדתו מישיגן.

קישורים חיצוניים
* 




טווס (שם מדעי: Pavo) הוא סוג של עוף במשפחת הפסיוניים. הוא מוכר עד מאוד בשל זנבו ההדור של הזכר, המשמש קריטריון לבחירה מינית המתבצעת כשהוא מציג אותו לראווה בפני נקבות בתקופת הרבייה. 

מיני הטווס הינם:
*טווס הודי (Pavo cristatus)
*טווס ירוק (Pavo muticus)
המין הנקרא בעברית "טווס קונגו" אינו בסוג "טווס" אלא מין יחיד בסוג אחר בתת-משפחת הפסיונים ושמו המדעי Afropavo congensis.

סקירה
הטווס האסייתי הטיפוסי השייך למין pavo כולל את הטווס ההודי המוכר  ואת  הטווס הירוק. הטווסית או טווס קונגו, היא עוף נדיר ביותר שהתגלה ב-1936 ושוכן ביערות קונגו. אורך גוף הטווס הוא כמטר אחד; גם מניפת נוצות הטווס מגיעה לאורך זה.
בטבע הטווסים הם אוכלי כול; הם ניזונים מחלקי צמחים: עלי כותרת של פרחים וראשי זרעים; עם זאת מזונם המועדף הוא חרקים ופרוקי רגליים אחרים. הטווס צד בעלי חיים קטנים, דגים קטנים, ופרוקי רגליים על הקרקע, בנחלים רדודים ובאזורים עשביים. נחשים קטנים וזוחלים אחרים חביבים על הטווס החי באזורי פרא. הרכב הירקות מעניק לטווס את הסיבים התזונתיים הנחוצים לו לעיכול שריונות חרקים קשים ועצמות זוחלים קטנים. הטווס הוא אוכל בשר מתוך כורח, כלומר חלבוני בעלי החיים מהם הוא ניזון חיוניים לו לבריאותו ולהתרבותו.

הטווס הירוק הורג את הזוחלים הקטנים שמהם הוא ניזון על ידי גירוים לתקיפה חוזרת ונשנית, עד שהם מותשים. אז מצליף הטווס בטרפו ברגליו וכנפיו הקשים. טופרי רגליו משמשות גם כהגנה מפני טורפים.

טווסים מאכלסים אזורי סוואנה טרופית ויערות השוכנים בקרבת חופים. 

יש קושי רב בהבחנה בין טווסים ירוקים צעירים לבין אמם. ישנן עדויות מסוימות הגורסות כי לטווס הירוק יש חיים חברתיים מורכבים אשר עשויים לכלול את אימוצם של טווסים צעירים בני שנה ושנתיים בידי אחיהם בני השלוש והארבע.

הקשר בין הטווס האב לבין צאצאיו עשוי לארוך זמן רב. טווסים בני שנה הנגמלים מטיפול אימם מצטרפים לרוב לתא החברתי של אביהם ובתוכו חיים.

לטווסים יכולת תעופה. טווסים ירוקים בג'אווה נצפו לעתים מתעופפים באזור הים אל איים קטנים בהם שוכנות ציפורים. עם זאת באופן כללי נמנעים הטווסים מתעופה פרט לצורך הגעה לענפי עצים, היכן שהם נחים.

כל מיני הטווסים נוהגים לשבת על ענפי עצים החוסים על אזור מחייתם.

נוצות הטווס

לטווס הזכר יש נוצות זנב ססגוניות ירוקות-כחולות או ירוקות. בנוצות יש סדרות "עיניים" הנראות בצורה מיטבית כאשר הטווס פורס את זנבו. לכל מיני הטווס יש ציצת נוצות בראשם.

לטווסת (נקבת הטווס) תערובת של נוצות בצבעי ירוק דהוי, חום ואפור. היא חסרת הזנב הארוך שיש לזכר אך בעלת ציצה. הנקבות יכולות אף הן להציג את נוצותיהן כדי להדוף סכנות או נקבות מתחרות מפני צאצאיהן.

בשביה יש לטווס מגוון רחב של גווני נוצות. מדובר במוטציות שנשמרו בשל רבייה מכוונת ע" האדם. נכללים בהם צבעי לבן, פחם, ארד, לשם (Opal), אפרסק, סגול ושילוב בין הנ"ל.

זנבו הארוך של הטווס מהווה דוגמה קלאסית לעקרון ההכבדה.

חיזור
טווסים יכולים להתרבות בגיל שנתיים. בגיל שנתיים נוצות הטווס עדיין לא מפותחות במלואן מבחינת הארוך והצפיפות.  בגיל שלוש שנים מגיעות נוצות הטווס לאורכן המקסימלי.

תקופת הייחום מתחילה בתחילת האביב ומסתיימת בתחילת הסתיו. טקסי הזיווג כוללים את הצגת זנבו הפרוס של הזכר, הרעדת הנוצות וקריאה רמה, כזו הנשמעת דומה ל"מיאו" מודגש מאוד של חתול; בעוד קול קריאת הנקבה מזכיר במידה מסוימת קול נביחת כלב. הטווס מנער את נוצותיו בכיוון הטווסת, קרוב לוודאי כדי לזכות בתשומת לבה. טווסים הם פוליגמיים - הם יכולים להזדווג עם 4 או 5 נקבות במהלך עונת הייחום, אך עשויים גם להסתפק באחת.

אם הצליחה ההרבעה, הטווסת תטיל בגומה בקרקע בין 4 ל-7 ביצים, הבוקעות לאחר 28 עד 30 יום בהם היא דוגרת עליהן לבדה.

תפוצה וביות
הטווס ההודי הוא יליד תת-היבשת ההודית ומהווה בה את הציפור הלאומית. הטווס הירוק הופץ ממיאנמר ומזרחה לג'אווה. הוא מצוי בתאילנד, בקמבודיה, במיאנמר ובמלזיה. הטווס הירוק נמצא בסכנת הכחדה כתוצאה מציד ומצמצום ופגיעה בשטחי המחיה שלו. ניתן להכליא בין שני המינים. הטווס חי פרא באזורים שצוינו אך הוא בוית כבר בימי קדם. יש השערה שלפיה הובאו טווסים מהודו לאירופה בידי אלכסנדר מוקדון. הטווס ההודי נחשב עוף חסון המתרבה היטב בשביה, והוא עוף פופולרי לתצוגה בגני חיות. לעומתו הטווס הירוק חסון פחות ונחשב תוקפני ואינו גדל לרוב בשביה.

במיתולוגיה

* לפי המיתולוגיה היוונית הטווס הוא החיה המקודשת לאלה הרה, אשתו הנקמנית של זאוס. מקור ה"עיניים" על זנבו של הטווס הוא ארגוס בעל 100 העיניים, שומרה הנאמן של הרה. אחרי שנקטל בידי הרמס הנציחה אותו הרה על ידי העברת עינייו לזנב הטווס. (אובידוס I, 625)
* בשני השירים האפיים של קאלידאסה (מגהדוטה וקומאראסמאמבהווה משמש יופיו של הטווס כקישוט ספרותי.
* באגדות הג'קטה, מהמאיור ג'קטה מתאר את לידתו המוקדמת של בהגוואן בודהה כטווס מוזהב. 
* לפי סיפורים אחרים, סוחרים הודים לקחו טווסים עד לבבל ושם מכרו אותם למקומיים.
* בסיפורי הפולקלור של הודו לטווס יש מקום מיוחד. סיפור עם פונג'אבי מספר על מלכה המבקשת מבעלה לא לצוד טווסים שכן אחיה הוא טווס.
* בתת-השבט המיורי של בהילס בהודו, נשים מסירות את רעלתן כאשר הן רואות טווס, וסוגדים לטווסים במהלך חגיגות וטקסי פולחן.
* בדתם של היזידים יש מקום מרכזי ל"טאוס מלאכּ" - "מלאך הטווס" - הבכיר מבין שבעה מלאכים שלהשגחתם מסר האל את העולם.

גלריה

קישורים חיצוניים


 
 

גנרל ואסילה מילאה (רומנית: Vasile Milea; 1 בינואר 1927 - 22 בדצמבר 1989) שר ההגנה וראש המטה הכללי של צבא רומניה בתקופת שלטון צ'אושסקו, ובזמן המהפכה הרומנית של 1989.

ואסילה היה מעורב בפעולות תגמול כנגד המהפכנים בהם מצאו את מותם 162 אנשים. ב- 22 בדצמבר 1989 לאחר שהבין שהמהפכה הצליחה, התאבד. בני משפחתו טענו שנרצח בהוראותיו של נשיא רומניה דאז, ניקולאה צ'אושסקו, אך אלה הם כנראה נסיונות לטהר את דמותו מהפשעים אשר בוצעו.  

ניקולאה צ'אושסקו טען אף הוא במשפטו שואסילה התאבד ולא נרצח, כמו כן טען שהינו בוגד שלא מילא את חובותיו מכיוון שלא ציית לפקודות. לשאלה לאיזה פקודות לא ציית סירב לענות.



 
ויכוח ברצלונה, הידוע גם בכינויו "ויכוח הרמב"ן", ואשר תועד בידי רמב"ן בספר הנקרא "ספר הוויכוח" (מלחמת ה'), הוא ויכוח שאורגן על ידי יעקב הראשון מלך קאטאלוניה ואראגון בשנת 1263. הוויכוח נערך בימים 20,27,30 ו-31 ביולי, בעיר ברצלונה שבחבל קטלוניה, ספרד, אשר גרם לאחר מכן לגירושו של הרמב"ן מספרד ובואו לארץ ישראל.

הרקע לוויכוח היה המדיניות האנטי-תלמודית שהשפיעה על המנהיגים הדתיים של הנצרות, כפי שבא לידי ביטוי גם במשפט פריס שהביא לשריפה כמויות אדירות של ספרי תלמוד. הוויכוח נערך בארמונו של מלך אראגון יעקב הראשון ועמו ראשי הממלכה והכנסייה וראשי המסדרי הבנדיקנטים שהפעילו את האינקוויזיציה הנוצרית (כלומר המנהיגות הפוליטית והרוחנית). הקהל היה כולו נוצרי למעט נציגי היהודים עצמם ולמעשה הוויכוח היה מעין משפט שבו עמד הרמב"ן והיהדות למשפט לפני הנוצרים על כך שהם עדיין מחזיקים באמונה היהודית ולא מוותרים עליה לטובת האמונה הנוצרית. הפוסק במשפט היה המלך עצמו שנחשב הגון כלפי הרמב"ן, ולהבדיל מוויכוחים אחרים, אף התיר לרמב"ן להתבטא כאוות נפשו.

ביום השני (27 ביולי) נערך הוויכוח ב"קלישטרויש שלהם", כלומר בבית התפילה של הנוצרים בברצלונה, וכנראה הכוונה לכנסייה של העיר ברצלונה, שעליה עומדת כיום קתדרלת אולליה הקדושה. בשאר הימים נערך הוויכוח בארמון המלך ("היכל המלך"), ולאחר מכן בשבת פרשת ראה, 4 באוגוסט (על פי המסורת) נערך מעין המשך לוויכוח בביה"כ של ברצלונה.

הוויכוח התעסק במספר נושאים בפולמוס היהודי-נוצרי, ועיקרם:

*האם המשיח כבר בא?
*בין אם בא ובין אם לא - האם ישו הוא המשיח?
*האם למשיח כוחות על אנושיים או סמכויות גבוהות משל מלאכים?

המשתתפים בוויכוח היו הרמב"ן, יהודי מומר בשם פאבלוס כריסטיאני (Pablo Christiani), שמכונה בספר "פראי פול", המלך יעקב הראשון מארגוניה ועוד מספר נזירים מקומיים. המלך מינה חבר שופטים אובייקטיביים שמטרתו לקבוע מי הצודק בוויכוח.

לאחר תום הוויכוח הגיעו המלך ופמלייתו ביום השבת אל בית הכנסת בברצלונה, ושם, לאחר שהוויכוח הסתיים, בינתיים, בניצחונו של רמב"ן, שאלו אותו הנזירים לגבי השילוש הקדוש ודעתו עליו. לאחר שהסביר רמב"ן את עמדתו, העניק המלך לרמב"ן 300 דינרים ונפרד ממנו.

ראו גם
* רמב"ן
*

* ויכוח פריס
* ויכוח טורטוסה

קישורים חיצוניים
* רבקה שפק ליסק,  - אתר 
* הרב ארי יצחק שבט ,, צוהר יא (קיץ, תשס"ב), עמ' 49-68 
* 

לקריאה נוספת
* יצחק בער, לביקורת הוויכוחים של ר' יחיאל מפאריש ושל ר' משה בן נחמן, תרביץ' 2(2), תרצ"א,  עמ' 187-172
* לימור אורה, "בארמון בברצלונה ובשוק במיורקה, לקראת טיפולוגיה חדשה של ויכוחי הדת בימי הביניים", פעמים 95-94, עמ' 134-105.
* ירמיהו  מלחי‬, היבטיו ההיסטוריים והתאולוגיים של ויכוח הרמב"ן בברצלונה והיחס המשתקף ממנו על תוקפם של מדרשי חז"ל , שאנן: שנתון המכללה הדתית לחינוך, חיפה, 13, 2008, עמ'  127-135‬ 
* שלם  יהלום, ויכוח ברצלונה ומעמד האגדה במשנת הרמב"ן, ציון 69 (1), תשס"ד, 2004, עמ' 25-43


 
 
 

טל ברמן (נולד ב-11 בדצמבר 1973 בתל אביב) הוא שדרן רדיו ומנחה טלוויזיה ישראלי.

קריירה
ברמן שירת בצה"ל כשדרן בתחנת הרדיו הצבאית גלי צה"ל, והנחה מספר תוכניות אישיות לאורך שירותו ("צ'ק 5", "החום בוטל" ו"מוטל בספק").

מיד עם שחרורו מגלי צה"ל, ב-1995, הנחה את השעשועון "הוגו" בערוץ הילדים. בשנת 1997 החל להגיש את תוכנית האירוח הלילית בערוץ 2 "פרפר לילה". בתוכנית השתתפו באופן קבוע גם רן תלם, ורועי לוי.

בשנת 2000, הנחה את "סטנגה" - תוכנית ספורט בערוץ 2, למשך שנה. בשנת 2001, הגיש ברדיו ללא הפסקה את התוכנית "שערים ללא הפסקה" כשלצידו הפרשן שלמה שרף. התוכנית שודרה למשך שנה שלמה, והיתה זו הפעם הראשונה שמשחקי הכדורגל ברדיו שודרו לא על ידי קול ישראל. משנת 2002 ועד היום מנחה ברמן תוכנית בוקר יומית בצוותא עם אביעד קיסוס. התוכנית שודרה ברדיו תל אביב במשך שבע שנים וחצי, ומינואר 2010, משודרת ברדיו 99. 

בשנת 2002, עם תחילת שידורי ערוץ 10, החל להגיש את התוכנית "חדשואו" ממנה פרש אחרי כמה שבועות. בשנת 2003 החל להנחות את "חדשות המדע" בערוץ 8 למשך חמש עונות. בשנת 2004 הנחה את תוכנית האירוח "הרצועה" של ערוץ ביפ בכבלים בשתי עונותיה הראשונות. 

בשנת 2006 הגיש את "אחרי הכל", מגזין לילי של רשת בערוץ 2.
התוכנית נתנה הזדמנות להתעדכן באירועי היום מזוויות אחרות ומשעשעות שלא הוצגו במהדורות החדשות ובתוכניות האקטואליה. לצד ברמן הופיע מדי ערב מגיש אורח מתחלף מבכירי העיתונאים ואנשי הטלוויזיה בארץ.  בשנת 2007 הנחה, יחד עם שלום אסייג את התוכנית כישרון או כישלון בערוץ 2.

בשנת 2008 הנחה  סדרה דוקומנטרית בערוץ הראשון לרגל חגיגות 60 שנה למדינה, בשם "אוצרים את המדינה". באותה שנה יצר סרט דוקומנטי אישי בשם "הקרחת שלי", שעסקת בהתקרחות גברית. משנת 2008 משמש כמנהל פיתוח תוכן באולפני הרצליה, ומרצה בחוג לתקשורת ב.

בשנת 2009 ברמן החל להגיש את תוכנית התרבות "תרבות רעה" בערוץ yes stars ישראלי שבלוויין. התוכנית היא בעלת פורמט דומה ל"יציע העיתונות" שמשודרת בערוצי הספורט. הפאנל של "תרבות רעה" כולל את מיקי בוגנים, יהודה נוריאל, מוקי, מירב בטיטו ושי גולדן. בכל תוכנית ישנם שלושה משתתפים: טל ברמן בתור מנחה ושני פאנליסטים מתחלפים.

בשנת 2010 הנחה בערוץ 1 עם צופית גרנט את התוכנית נבחרת החלומות שליוותה את מונדיאל 2010. החל משנת 2011 מנחה ברמן בערוץ 10 את התוכנית "וייפאאוט" לצד המנחה אביעד קיסוס. ביוני 2011 החלו השניים להנחות את תוכנית המציאות "הדור הבא 24/7".

חייו האישיים
בפברואר 2004 נישא ברמן לחברתו אמי פרידמן, פסיכולוגית קלינית. לזוג נולדו ארבעה ילדים.

קישורים חיצוניים
*
* הדס בשן,, פנאי פלוס, 27.1.2010


 


כפר חסידים הוא מושב בעמק זבולון ליד קריית אתא בתחומי מועצה אזורית זבולון.

היסטוריה
תחילתו של כפר חסידים בשנת תרפ"ד-1924 בימי העלייה הרביעית כאשר החלו להתארגן בפולין קבוצות של חסידים שביקשו לעלות ולהתיישב בארץ ישראל. המגמה החלה עוד בשנת תרפ"ב-1922 עם ההכנות להקמתה של בני ברק, אלא שהפעם הכוונה הייתה להקים יישוב חקלאי ולא ישוב עירוני. החסידים נחלקו לשתי קבוצות התיישבותיות: האחת בהנהגת האדמו"ר מקוז'ניץ רבי ישראל אלעזר הופשטיין, דור ששי למגיד מקוז'ניץ, והשנייה בהנהגת רבי יחזקאל טאוב האדמו"ר מיבלונה, דור חמישי למגיד מקוזמיר. אליהם נלוו שני אדמו"רים נוספים: רבי ישעיהו שפירא ("האדמו"ר החלוץ"), וקרוב משפחתו רבי אברהם יעקב שפירא, האדמו"ר מדרוהוביץ', שאף הם היו צאצאים ישירים של המגיד מקוז'ניץ. האדמו"ר מדרוהוביץ' למד בחו"ל את מלאכת המדידה, ועתה היה ממונה על מדידת אדמות היישוב. החסידים שהגיעו ברובם מן המעמד הבינוני קנו בכספם את חלקת האדמה, ההתיישבות עצמה החלה ב-1925 בארבע נקודות יישוב. סיפור המעשה עורר התלהבות רבה בקרב היישוב הציוני. ש. שלום, בנו של האדמו"ר מדרוהוביץ', שהצטרף אל אביו והיה בעצמו בקבוצת המתיישבים, מתאר בספרו "עליית חסידים" את השנים הראשונות בתמונות ציוריות למדי של יהודים בעלי מראה חרדי, שיצאו לעבוד עבודת כפיים בשדה כשעל גופם ציצית ופיאותיהם וזקניהם מתבדרים ברוח. 

עד מהרה החלו הבעיות לצוץ על פני השטח: האזור שקנו החסידים היה אדמת ביצה, שלא התאימה לחקלאות, והמלריה התפרצה והפילה חללים רבים. כמו כן, היישוב לא זכה בתמיכה מספקת של המוסדות הלאומיים, הכספים מפולין הפסיקו להגיע וההון הפרטי הלך ואזל. לכך התלוותה הבעיה המרכזית, והיא חוסר בידע ובניסיון חקלאי. הרבי מיבלונה (כמו גם אחרים) פנו אל הקרן הקיימת לישראל לעזרה. הקק"ל הגישה עזרה בשליחת מדריכים, פריעת החובות על קניית הקרקע ובעיקר בייבוש הביצות. קרן היסוד עזרה אף היא, כשהזרימה קיצבה למתיישבים שהוכיחו כי בכוחם לנהל משק. הקק"ל החליטה ב-1926 על איחוד ארבע הנקודות לכדי נקודה אחת, וכך נולד כפר חסידים המוכר כיום. אל החסידים צורפה גם קבוצה של מתיישבי הפועל המזרחי.

במהלך השנים עד לקום המדינה הלך והתבסס היישוב, ב-1950 הקימו חלק מצעירי היישוב את כפר חסידים ב', המורכב מתושבים שאינם חקלאים, ובנייני המגורים בו משולבים בתוך כפר חסידים א'. תושבי הכפר מתפרנסים מחקלאות כמו גם מעבודות מחוץ ליישוב. במהלך השנים האוכלוסייה התחלפה, וכיום תושבי הכפר הם בעיקר דתיים לאומיים וחילונים. במהלך השנים עקב שינוי הצביון הרוחני בכפר, עזבו רוב משפחות החסידים שבכפר לבני ברק ולירושלים. שאר החסידים הראשונים שהיו בכפר נפטרו במהלך השנים. מראשוני וממייסדי הכפר נשארה משפחתו של ר' שלום שפירא, שהיה גיסו - בעל אחותו - של האדמו"ר רבי ישראל אליעזר מקוז'ניץ ובן דודו של הרבי מדרוהוביץ'. 

בסמוך ליישוב הוקם ב-1937 כפר נוער דתי הנושא את אותו שם. באלול תשס"ג הוקמה בתוך כפר הנוער הדתי בכפר חסידים, ישיבת נחלת ישראל שבראשה עומד הרב שניאור קץ.

ראו גם
* ישיבת כנסת חזקיהו

לקריאה נוספת
* ש. שלום, "עליית חסידים"
* אברהם יערי, זכרונות ארץ ישראל - כרך ב': פרק קט"ז, ייסוד כפר חסידים,  ש. שלום, 1925 - פגישה ראשונה עם המייסד, קניית קרקע, העלייה על הקרקע, העבודה

קישורים חיצוניים
 
*
* באתר "אדם בגליל"

הערות שוליים





גיום אפולינר (בצרפתית: Guillaume Apollinaire; 26 באוגוסט 1880 – 9 בנובמבר 1918) היה משורר מבקר אמנות, מחבר ספרות פורנוגרפית, ולוחם. נחשב כאבי המונח סוריאליזם וכאחד המשוררים הצרפתים המובהקים ביותר.

ביוגרפיה
אפולינר נולד ברומא, איטליה, תחת השם וילהלם אלברט ולדימיר אפולינאריס דה קוסטרוביצקי, להרפתקנית פולניה מבית אציל ולקצין צבא בית בורבון. 

בין גיל 10 ל-15 זכה בעשרים מלגות ופרסים. על אף מוצאו האיטלקי, החליט לקשור כבר בגיל 10 את גורלו עם צרפת. הוא זכה באזרחות הצרפתית הנכספת רק לאחר שסיים לשרת בחיל הרגלים והתותחנים הצרפתי.

ביוני 1918, שישה ימים לאחר שההודעה על אזרחותו הצרפתית פורסמה ברשומות, חצה רסיס פגז את קסדתו וחדר לגולגולת. כשהוא מנסה להחלים, נפגע ממגפת השפעת הספרדית. ב-9 בנובמבר 1918, כשבפריז חגגו את הניצחון, מת.

אפולינר הכותב
יצירותיו הידועות ביותר של אפולינר הן השיר 'תחת גשר מירבו' (Sous le pont Mirabeau) והספר 'המשורר הנרצח' (Le poète Assassiné; תורגם לעברית בידי בני ציפר). שיריו של אפולינר נכתבו בדרך-כלל במקצב חופשי.

מלבד אלה כתב אפולינר שני רומנים פורנוגרפיים, 'אחד עשר אלף המלקות' (Les onze mille verges) שהותר לפרסום בצרפת רק ב-1970 ) ו'מעללי דון ז'ואן הצעיר', שהפך לסרט קולנוע בשנות השמונים. כמו כן כתב מחזה, שאותו הגדיר כסוריאליסטי – שם שלימים נטבע כשמה של התנועה הסוריאליסטית, שהסתייגה מחלק ניכר המשוררים והכותבים הידועים של התקופה, אך הבינה את גדולתו של אפולינר.

אפולינר נהג לעתים להשתמש בטכניקה של שירה טיפוגרפית, ובה במקום שיסודרו בשורות כחיילים, האותיות מקפצות על הדף. בין השאר זכה לביקורת מבני תקופתו על כי לא השתמש בסימני פיסוק. הסופר ג'ורג' דיהמל כתב עליו ב-1913: "כדי להיות ייחודי החליט אפולינר לשלוף את כל הנקודות והפסיקים מיצירתו. מאתיים דפים של ספר שבהם אתה מייחל לנקודה". על כך ענה אפולינר: "תודה, תודה רבה על המחמאות. בקשר לפיסוק, הוצאתי אותו כי הוא לא נראה לי נחוץ. הקצב לשיר נמצא בחלוקה לשורות. זהו הפיסוק האמיתי ואין צורך בנוסף".

אפולינר גילה עניין מיוחד ביהודים, אולי בגלל שכמוהו, גם הם חשו "זרים". בפואמה "בית כנסת", הוא מתאר את מנהגי היהודים בחג הסוכות. ידידותו עם היהודי פרדיננד מולינה דה סילבה (שבאחותו לינדה אפולינר התאהב), סיפקה לו הזדמנות למלא את סקרנותו.

אפולינר ועולם האמנות
אפולינר נודע בקשריו עם חבורת הקוביסטים ובמיוחד פבלו פיקאסו.  עמיתים נוספים שלו היו ז'אן קוקטו, מארק שאגאל, ג'ורג'ו דה קיריקו ומרסל דושאן, שאף קרא לציור מפורסם שלו בשם "אפולינר באמייל".

אפולינר פרסם מספר מאמרים חשובים על אמנות מודרנית, ביניהם המאמר אודות האורפיזם, ובו תיאר את עבודות האמנות של רובר דלונה ושאיפתו למופשט. האורפיזם הפך לאחת ההסתעפויות של הקוביזם.

כתבי אפולינר בעברית
* ‫ אחד-עשר אלף המלקות , תירגם מצרפתית והוסיף אחרית דבר - בני ציפר, בבל, תל אביב, 2005.
* מבחר שירים , מצרפתית - משה בן שאול, קשב לשירה, תל אביב, 2000.
* מבחר שירים , עם מבוא ואילוסטרציות ערוך על ידי מרסל ל. מנדלסון, תל אביב, 1968.
* המשורר הנרצח , תירגם מצרפתית והוסיף אחרית דבר בני ציפר, עם עובד, תל אביב, 1998.
* השדיים של תרזיאס , תרגום - קורינה שואף, תל אביב.
* שירים , תירגם מצרפתית וכתב מבוא יורם ברונובסקי, ספרית פועלים, תל אביב, 1980.
*השירים "סתיו חולה" ו"סתיו", תרגם מצרפתית דורי מנור, בתוך "מיעוט", שירים ותרגומים מאת דורי מנור, הקיבוץ המאוחד, 2001.

קישורים חיצוניים

* 
* 
* 
* 
* 
* 

הערות שוליים





כפר חסידים ב' הוא יישוב קהילתי ליד נשר השייך למועצה אזורית זבולון.  היישוב הוקם בשנת 1950 על ידי מתיישבים מכפר חסידים שעזבו את היישוב והקימו ישוב אחר. היישוב הוכר על ידי המדינה ב-1959.

ראו גם
* כפר חסידים

קישורים חיצוניים



 


אלוני אבא הוא מושב שיתופי בשוליים הצפוניים של עמק יזרעאל, בתחום המועצה האזורית עמק יזרעאל, כ-5 ק"מ מזרחית לקריית טבעון. מקור שמו של המושב הוא בעצי האלונים הרבים הגדלים במקום ועל שמו של אבא ברדיצ'ב, חבר הגרעין המייסד, אשר הוצא להורג במחנה הריכוז מאוטהאוזן באוסטריה, בשנת 1945, לאחר שנתפס בעת פעילותו בשליחות היישוב היהודי בארץ ישראל, כאחד מצנחני היישוב שיצאו לאירופה הכבושה על ידי גרמניה הנאצית, במסגרת התנדבות היישוב לצבא הבריטי במלחמת העולם השנייה.

היסטוריה
ראשוני המתיישבים באתר היישוב אלוני אבא היו בני הדור השני של תנועת הטמפלרים הגרמנים, אשר הקימו במקום בשנת 1907 מושבה חקלאית קטנה ושמה "ולדהיים" (Waldheim, בגרמנית: "נווה-יער"). המושבה הוקמה בסמוך ליישוב הטמפלרי הנוסף בית לחם, ושניהם נעזבו כמעט לגמרי עם גירושם של הטמפלרים מארץ ישראל על ידי השלטון הבריטי, עקב היותם נתיני אויב (גרמניה הנאצית), במהלך מלחמת העולם השנייה. אחד מבני הטמפלרים תושבי המקום, פרידריך דיינינגר שאפר, השתתף  במלחמת העולם השניה במבצע אטלס - פעולתו הכושלת של כוח הקומנדו המוצנח של הוואפן אס אס, באוקטובר 1944, שנועדה להרעיל את מי השתייה של תל אביב, ביוזמת אמין אל-חוסייני, מנהיג ערביי ארץ ישראל, ואדולף היטלר, כחלק מתכנונם המשותף להשמדת היהודים במסגרת הפתרון הסופי ולהקלת הלחץ של כוחות בעלות הברית על גרמניה הנאצית בחזיתות אירופה. 

לאחר כיבוש המקום על ידי כוחות ההגנה במלחמת העצמאות, הוא ננטש על ידי שרידי התושבים הטמפלרים. במקומם הגיע, עוד במהלך המלחמה, גרעין של חברי תנועת הנוער הציוני בשם "במאבק", שהורכב מצעירים יוצאי רומניה ואוסטריה. הם עלו למקום לאחר ארבע שנות גיבוש בהרצליה, והקימו קיבוץ בשם "נווה יער". כעבור שלוש שנים נוספות, ביוני 1951, בגלל אי שביעות רצון מפעילות חדר האוכל המשותף והחינוך המשותף לילדים, וכן בשל אי התאמה של בתי מושבת הטמפלרים, המרוחקים זה מזה, לחיי קיבוץ, הכריזו התושבים על היישוב כעל מושב שיתופי, ושינו את שמו ל"אלוני אבא", כדי להנציח את חברם שנהרג. 

במושב כ-43 בתי אב, ולצידם החלה בשנת 2008 הקמתה של שכונת "הרחבה", שבה 80 משפחות שתהיינה חלק מן הקהילה, אולם ללא שתתקבלנה כחברות באגודה השיתופית.

ההתיישבות הטמפלרית באלוני אבא שימשה רקע לספר "פונטנלה", פרי עטו של הסופר מאיר שלו, שהוא כיום תושב היישוב.

במרכז אלוני אבא מצוי מבנה מרשים של כנסייה אוונגלית, שהוקמה בשנת 1916.

קישורים חיצוניים

 - האתר הרשמי של המושב.
* באתר הרשות לפיתוח הגליל

הערות שוליים






התאחדות הצופים והצופות בישראל (באנגלית: Israel Boy & Girl Scouts Federation; ידועה גם בכינוי "הפדרציה"), היא הגוף המאחד את כל ארגוני הצופים הפועלים בישראל. התאחדות הצופים והצופות בישראל מונה כ-65,000 אלף אנשים, נתון ההופך אותה לתנועת נוער השנייה בגודלה בישראל, שנייה רק לבני עקיבא.

בפדרציה חברים חמישה ארגוני צופים (מסודרים להלן לפי גודלם):
#תנועת הצופים העבריים
#ארגון הצופים הדרוזים
#ארגון הצופים הערבים הקתוליים
#ארגון הצופים הערבים המוסלמים
#ארגון הצופים הערבים האורתודוכסים

4 האחרונים מאוגדים גם במסגרת "תנועת הצופים הערביים והדרוזים בישראל"

ההתאחדות שוכנת בבית פיליפס  בתל אביב. ההתאחדות מקיימת מפגשים שונים בין הארגונים, פועלת מול ארגוני צופים בינלאומיים ומוציאה משלחות לחו"ל, מארחת משלחות, אחראית על הנציגים לג'מבורי העולמי ועוד. ההתאחדות חברה ב־WOSM, הארגון עולמי של תנועת הצופים.

להתאחדות שיתוף פעולה הדוק עם ארגון הצופים והמדריכים הנוצרים (VCP-Verband Christlicher Pfadfinderinnen und Pfadfinder) הגרמני, הכולל חילופי משלחות ומפגשים בינלאומיים.

ההתאחדות פועלת בחסות משרד החינוך. נשיא הכבוד של ההתאחדות הוא נשיא המדינה והנשיא בפועל הוא מנכ"ל משרד החינוך.

מוסדות ההתאחדות:
#מועצת ההתאחדות, המורכבת מ־66 חברים המייצגים באופן יחסי את התנועות השונות על פי גודלן, היא הגוף העליון של ההתאחדות (לתנועת הצופים העבריים רוב מוחלט במועצה).
#הוועד הפועל, שהוא הגוף המנהל את ההתאחדות.
#פורום הרכזים, המורכב ממרכז ההתאחדות וממרכזי התנועות השונות.
#המזכירות, האחראית על הפעולה השוטפת.

סמל התאחדות הצופים והצופות בישראל כולל את: 
* עלה התלתן (מצד ימין), סמל הצופות העולמי
* עלה החבצלת (מצד שמאל), סמל צופי הבנים העולמי
* המנורה (באמצע), סמל מדינת ישראל
* "היה נכון" סיסמת הצופים על המוטו 
* קשר השמינית (מתחת למוטו), סמל הצופיות המעשית.

נכון לשנת 2011, יו"ר ההתאחדות (הנציב הכללי) הוא יהודה פישר, המשמש גם כראש הנהגת תל-אביב-יפו בתנועת הצופים העבריים. אילן זילכה, נשיא הנהגת דן-רמת גן בצופים העבריים, משמש כראש צופי ישראל מטעם ההתאחדות.

ההתאחדות קיימת על פי חוקי מדינת ישראל-" שבה נקבע כי ההתאחדות היא תאגיד, היא תפעל על פי חוקה שתאושר על ידי שר החינוך והתרבות, שאדם יכול להגדיר את עצמו כ"צופה" (Scout) רק אם הוא כזה על פי חוקת ההתאחדות, ושסמכות השימוש בסמלי הצופים ובמדיהם נמצאת בידי ההתאחדות. פקודת הצופים אף קובעת עונש מאסר חודש או קנס 150 לירות לעובר על הוראותיה, לרבות התחזות (מכירת או לבישת מדי התנועה ותגיה) או הפעלת סמכות שלא לפי חוקת ההתאחדות. פקודה זו, לה אין אח ורע ביחס לסמלי תנועות נוער אחרות, היא מורשת מימי המנדט הבריטי.

מפעלי ההתאחדות

מאז הקמתה מפעילה התאחדות הצופים בכל כמה שנים  את קורס תג היער, הקורס משלב בין כל תנועות  וארגוני הצופים בישראל מתקיים ב"חוות הצופים" ומיועד למבוגרים התופסים תפקידי מפתח (שכירים ומתנדבים). קורס תג היער קיים ברוב התאחדויות הצופים בעולם ונחשב לקורס היוקרתי והחשוב ביותר כיום בתנועת הצופים העולמית.

בשנת 2005 התקיים בפעם הראשונה קורס נוסף של ההתאחדות, קורס תג הצופיות הישראלי. הקורס דומה בתכניו לקורס תג היער אך מיועד לצעירים בגילאי 17 מכל ההתאחדות. הקורס מתקיים פעם בשנה. הקורס נקרא לזכרו של אריה כרוך, ממקימי תנועת הצופים בישראל.

החל משנת 2008 מפעילה התאחדות הצופים את קורס "תג הים". זהו קורס ייחודי לבכירי התאחדות הצופים, בוגרי קורס תג היער, המשלב חוויה ימית וחברתית יחד עם לימודים מעשיים ותאורטיים המקנים התמצאות כללית בים. הקורס כולל מפגשים רבים במהלך השנה ושיאו הוא מפגש של ארבעה ימים רצופים בבית הספר לקציני ים בעכו.

ראו גם

* הצופים העבריים
* תנועת הצופים העולמית
* תנועת הצופים: ארגונים בינלאומיים

קישורים חיצוניים
* חמדה אלון,, אתר צופים ברשת

הערות שוליים




משפחת אהרנסון (בלועזית: Aaronsohn) היא משפחה יהודית ידועה בתולדות היישוב. בני המשפחה עלו לארץ ישראל מרומניה בשנת 1882, עם תחילת העלייה הראשונה, ונמנו עם מייסדי המושבה זכרון יעקב. מקימי ארגון המחתרת "ניל"י" ומנהיגיו נמנו עם אנשי המשפחה, ולכן שמה של המשפחה נקשר תדיר לארגון זה.

בני המשפחה שעלו ארצה היו הסבתא רחל, האב אפרים-פישל אהרנסון, האם מלכה והילדים אהרון וצבי (הירש); בארץ נולדו שמואל (סם), אלכסנדר (אלכס), שרה ורבקה. כמו כן נולדו בארץ עוד שתי בנות, ויטיה וליבה, שמתו בילדותן בשנת 1888, ככל הנראה מקדחת. בנוסף, הגיעו לארץ בשנת 1882 גם קלמן משה אהרנסון, אח צעיר של אפרים-פישל, ואחותו שרה אהרנסון (לימים שוורץ), שהתיישבו בזכרון יעקב והקימו בה משפחות.

אפרים-פישל היה איכר, מחלוצי הכורמים, שהקים משק בזכרון יעקב. לפי כמה מקורות היה אפרים-פישל הראשון ממתיישבי זכרון יעקב שהפסיק לקבל את תמיכת הברון רוטשילד, פילנתרופ היישוב. הבן הבכור אהרון, נחשב איש אשכולות - אגרונום ומדען, סייר, יזם ופוליטיקאי. הוא נמנה עם הבולטים בקרב בני הדור הראשון שגדל בארץ, אשר נקראו אז "האתרוגים" (כינוי שהפך לאחר שנים ל"צברים"). אהרון זכה לפרסום עולמי בעקבות גילויו את 'אם החיטה' בשנת 1906. במהלך מלחמת העולם הראשונה הקים את המחתרת "ניל"י", בה השתתפו גם אחותו שרה, אבשלום פיינברג, יוסף לישנסקי ואחרים.

תוך כדי פעולות המחתרת ולאחר חשיפתה, בין השנים 1919-1915, אחדים מחברי המשפחה - אפרים-פישל, שרה, צבי (וכן אחרים מחברי ניל"י) -  עברו עינויים; שרה התאבדה, ואהרון נעלם במהלך טיסה לאירופה.

האם מלכה נפטרה בשנת 1910 והאב אפרים-פישל - בראשית שנות השלושים של המאה ה-20. האח צבי נפטר בשנת 1929, בשנת 1942 - אלכס, ובשנת 1950 נפטר האח שמואל. האחרונה מדור "האתרוגים" והצעירה מבני משפחת אהרנסון, רבקה, נפטרה בשנת 1981.

בביתם של אפרים-פישל ומלכה בזכרון-יעקב, הוא "בית אהרנסון", הוקם מוזיאון לתולדות המשפחה ומחתרת ניל"י. על בני המשפחה ועל ניל"י נכתבו ספרים ומאמרים, ורחובות רבים ברחבי הארץ נקראו על-שם אהרן אהרנסון או שרה "גיבורת ניל"י", שני בני המשפחה הידועים ביותר. רבים מצאצאיהם של צבי ושל שמואל, היחידים מבני אהרנסון שהקימו משפחות משלהם, חיים ופועלים עד היום בארץ.

לקריאה נוספת
פרסומים שנכתבו על ידי בני המשפחה:
* אלכסנדר אהרנסון (חייל פשוט) ,שרה, שלהבת ניל"י, אחיאסף, 1943
* אלכסנדר אהרנסון, בגן המחשבות (מפנקסו של מסתכל) תל אביב, טרקלין בע"מ, 1974
*אהרן אהרנסון, (עורך - יורם אפרתי), יומן אהרן אהרנסון 1916-1919, תל אביב, קרני בע"מ , 1970
*אהרן אהרנסון (פקד ובקר ה.ר. אופנהיימר) צמח עבר הירדן, זכרון יעקב, מעשב אהרן אהרנסון, 1934
*אהרן אהרנסון (פקד ובקר ה.ר. אופנהיימר) צמח מערב  הירדן, זכרון יעקב, מעשב אהרן אהרנסון, 1934
* Aaron Aaronsohn, Agricultural and Botanical Explorations of Palestine, Washington D.C, U.S. Department of Agriculture, 1910

פרסומים שנכתבו אודות המשפחה על ידי צאצאיה: 
* רן אהרנסון, "האיש החיטה והאגדה", עתמול, גל'
* רן אהרנסון, "בית אהרנסון השני", עתמול, גל'

קישורים חיצוניים
* אייל לוי,, על צאצאי משפחת אהרנסון, nrg (מעריב), 18 ביוני, 2005. 




קָסֶרֶס (ספרדית Cáceres) היא עיר במערב ספרד, בקהילה האוטונומית אקסטרמדורה. היא עיר הבירה של הפרובינציה הקרויה על שמה. בקסרס יש כ-88,000 תושבים, ועוד 15,000 סטודנטים הלומדים באוניברסיטת אקסטרמדורה בעיר.

היסטוריה
ראשיתה של קסרס בעיר הרומאית נורבה קייסרינה (Norba Caesarina) שהוקמה במקום במאה הראשונה לפנה"ס על הדרך המרכזית שכונתה מאוחר יותר דרך הכסף (Vía de la Plata). הויזיגותים הרסו את העיר במאה החמישית, והיא נבנתה מחדש רק במאה ה-9 בידי המוסלמים, שניצלו את מיקומה האסטרטגי כדי להקים בה בסיס צבאי מול הממלכות הנוצריות של צפון ספרד. במאה ה-13 בוצרה בחומה, אך זו לא יכלה לכוחותיו של אלפונסו התשיעי מלך לאון, שכבשוה ב-23 באפריל 1229. תאריך זה הוא יומו של גאורגיוס הקדוש (San Jorge בספרד), ומאז נחשב הקדוש לפטרונה של העיר.

אתרים
בשנות השלטון הספרדי בדרום אמריקה הופנו כספים רבים לבניית העיר. מרכזה המשופע במונומנטים לא השתנה הרבה מאז המאה ה-18.

העיר העתיקה של קסרס קיבלה ב-1986 מאונסק"ו מעמד של אתר מורשת עולמית.

קישורים חיצוניים



 



 

ארבעת פרשי יום הדין או ארבעת פרשי האפוקליפסה הינם דמויות המופיעות בספר חזון יוחנן של הברית החדשה המתארים את מאורעות אחרית הימים.
פרק ו' של הספר מתאר ארבעה פרשים: מלחמה, רעב, מגפה, ומוות, כאשר הברית החדשה נותנת שם רק לאחרון מביניהם - מוות.

המקור התנ"כי
המוטיב של ראיית ארבעה רוכבי סוסים המהווים שליחי האל, מבוסס ככל הנראה על נבואותיו של זכריה:
*  
* 

פרק ו' בספר חזון יוחנן
פרק ו' של ספר חזון יוחנן פסוקים 1 - 8 מתארים את אחרית הימים (בתרגום מיוונית מאת פרנץ דליטש):
<BLOCKQUOTE style="background:#ffd;padding:20px">

</BLOCKQUOTE>

פרשנות

הסוס הלבן
מקובל כי סוס זה מייצג את האנטיכריסט. צבעו הלבן של הסוס מסמל ניצחון, והכתר מסמל את השלטון - הפרס הניתן למנצח במלחמה ולכובש הארצות. הקשת הינה סמל לאויב התרבות היוונית (הספר נכתב במקורו ביוונית) - האימפריה הפרתית, אשר צבאה התפרסם בכוחות הקשתים שלו.

הסוס האדום
הפרש השני, הרכוב על סוס אדום מסמל את המלחמה. הצבע האדום סימל בעולם העתיק את המלחמה, וכך גם החרב שבידו.

הסוס השחור
הפרש השלישי, הרכוב על סוס שחור, הוא הרעב. הצבע השחור מסמל רעב ומות. הפרש נושא מאזניים המסמלים מחסור במזון ומחירי מזון גבוהים.

הסוס החיווריין
הפרש הרביעי רוכב על סוס חיוור או על סוס חולה. הוא היחיד המתואר בשמו ונקרא מוות. צבעו של הסוס מסמל דעיכה, רקבון ומות.

פרשנות אחרת
פרשנות אחרת של הטקסט מתארת את הרוכב הראשון כמלחמה, השני מגפה, השלישי רעב והרביעי מוות.

אזכורים בתרבות
ספרות ואמנות

* הסופר הספרדי ויסנטה בלאסקו איבאנז כתב בשנת 1916 את הרומן ארבעת פרשי האפוקליפסה, אשר תורגם לרוב שפות העולם ופורסם בלמעלה ממאתיים מהדורות. הספר מתאר שתי משפחות אשר דרכיהן נפרדו על אף קשרי הדם, בשל המלחמה. מספר סרטים נעשו על פי רומן זה.
* הסופרים טרי פראצ'ט וניל גיימן כתבו את הרומן בשורות טובות: נבואותיה הנחמדות והמדויקות של אגנס נאטר, מכשפה בו מופיעים ארבעת הפרשים, כאשר, בשל היות הסיפור בסוף המאה ה-20 הוא הותאם לתקופה - "מגפה" פרשה והחליף אותה "זיהום". כמו כן בספר המלחמה היא אישה, וכל הפרשים החליפו את סוסיהם באופנועים כבדים.
* בספריו של טרי פראצ'ט עולם הדיסק מופעים ארבעת הפרשים, אליהם מצטרף פרש חמישי: כאוס.
* ברומן הפנטזיה של טרי ברוקס משנת 1993 - "הקמעות של שאנארה", מתוארים ארבעת הפרשים הרוכבים על יצורים דמויי נחש.
* ספרו של פיירס אנתוני - "על סוס חוורין" מתאר אדם ההורג בטעות את המוות וצריך לתפוס את מקומו כאחד הפרשים.
* בסדרת הטלוויזיה איש הנצח, פרשי האפוקליפסה הם בני אלמוות שאחד מהם מנסה לקבץ את הפרשים חזרה בשביל להרוס את העולם.
* בסרט העורב: תפילה מרושעת מופיעים ארבעת פרשי האפוקליפסה כחברי כנופיה שטנית המאיימים על שלוותה של עיירת מדבר.
* בסדרת חוברות הקומיקס של חבורת האקס-מן מופיעים ארבעת הפרשים. הנבל אפוקליפס מאגד לשירותו את ארכאנג'ל וגמביט בין היתר.
* בסדרת הטלוויזיה בלשי מחמ"ד, באחד הפרקים נתקלים הגיבורים בארבעת הפרשים, שמוצגים כארבעה אופנוענים שחורים המופיעים רק בהשתקפות או בסרט-צילום.
* במשחק המחשב Red Alert 2 קיים אצל הסובייטים טנק עוצמתי שמסוגל להילחם נגד היבשה ונגד האוויר הנקרא אפוקליפס
* בסדרת הטלוויזיה על טבעי, מופיעים ארבעת הפרשים בעונה החמישית של העונה, לאחר תחילתה של האפוקליפסה ועלייתו של לוציפר לכדור הארץ. גיבורי הסדרה זקוקים לטבעות של הפרשים על מנת לכלוא בחזרה את לוציפר. סוסי הפרשים מופיעים בסדרה בתור מכוניות מוסטנג בצבע המתואם לכל פרש.

מוזיקה
* בתקליטור של להקת מטאליקה משנת 1983 - "Kill 'Em All" נמצא שיר בשם The Four Horsemen, "ארבעת הפרשים". הפרשים הם זמן, רעב, מגפה ומוות.

* ללהקת הרוק המתקדם היוונית "בנה של אפרודיטה" (Aphrodite's Child) יש שיר בשם "ארבעת הפרשים" באלבומם 666.

* ללהקת הקלאש יש שיר בשם "ארבעת הפרשים" באלבומם London Calling.

* בשנות ה-90 קמה להקת דת' מטאל גרמנית בשם Die Apokalyptischen Reiter (פרשי האפוקליפסה) אשר המוטיב בשיריה הוא על התדרדרות החברה והמוות הצפוי לה. הלהקה פעילה עד היום.

* באלבום של להקת מגאדת' משנת 2007, "United Abominations", השיר Blessed Are The Dead מתאר, מבוסס ובעצם מספר על ארבעת פרשי האפוקליפסה.




זירקון הוא מינרל נזוסיליקטי - (סיליקטים במבנה בצורת איים), שנוסחתו ZrSiO_4_, צבעו משתנה משקוף לצהוב-זהוב, אדום, חום או ירוק, בדרך כלל זירקון שקוף מהווה תחליף ליהלומים. מקור שמו של המינראל מערבית ופירושו "זהוב". היסוד הפניום נמצא לעתים קרובות בזירקון בריכוז של 1%-4%. לגבישי זירקון צורת גביש קובייתי פשוט ודרגת קשיות 7.5 בסולם מוס. לעתים מצויים גבישי זירקון כהים שהם פלואורסצנטיים ורדיואקטיביים בשל נוכחותם של יסודות קורט.

זירקון הוא מינרל יוצא דופן, הוא מאוד נפוץ בקרום כדור הארץ ונמצא בסלעי יסוד, בסלעים מותמרים ובסלעי משקע. גבישי זירקון גדולים נדירים מאוד. הגודל הממוצע של גבישי זירקון בסלעי גרניט הוא 100-300 מיקרומטר, אך הם יכולים לגדול לגודל של כמה סנטימטרים, במיוחד בפגמטיט (סלע יסוד, בעיקר גרניט, שהתקרר לאט ואפשר היווצרות גבישים גדולים בתוכו).

זירקון הפך לחומר חשוב במדידות עוצמת קרינה. בגלל שהוא מכיל אורניום ותוריום (מעשר חלקיקים למיליון עד ל-5% מהמשקל), ניתן להשתמש בו בטכניקות תיארוך. מכיוון שזירקון יכול לשרוד תהליכים גאולוגיים כמו בלייה והתמרה משתמשים בו בתור אינדיקטור. המינרל העתיק ביותר שנמצא היה זירקון בגיל 4.404 מיליארד שנים. גבישים אלו הם לא רק העתיקים ביותר על כדור הארץ, יש להם תכונה מעניינת נוספת - ריכוז איזוטופ חמצן שבהם מראה שבאותו זמן (לפני 4 מיליארד שנים) כבר היו מים על פני השטח בכדור הארץ. נתון זה התפרסם בכמה ירחונים מדעיים אבל הוא עדיין שנוי במחלוקת.

זירקון נכרה בצורה מסחרית כמקור למתכת זירקוניום (בצורת תחמוצת ZrO). כורי היתוך של ZrO משמשים להתכת פלוטוניום בטמפרטורות העולות על 1755 מעלות צלזיוס. זירקוניום מתכתי משמש בכורים גרעיניים בתור בולע נייטרונים. 

זירקון נכרה בכל העולם, בין השאר במדינות: רוסיה (בשרשרת הרי אורל), איטליה, נורבגיה, סרי לנקה, הודו, תאילנד, מדגסקר, קנדה וארצות הברית (במיין, מסצ'וסטס ועוד).

קבוצת הזירקון
זירקון הוא חבר בקבוצה של מינרלים בעלי מבנה דומה הקרויה על שמו קבוצת הזירקון הקבוצה מכילה את המינרלים:
*הפנון -  HfSiO_4_
*זירקון - ZrSiO_4_
*קופיניט - U(SiO_4_)_1-x_(OH)_4x_
*תורוגומיט - Th(SiO_4_)_1-x_(OH)_4x_
*תוריט - ThSiO_4_

קישורים חיצוניים



פרנסואה הראשון (12 בספטמבר 1494 - 31 במרץ 1547), בן לשושלת ולואה, מלך על צרפת מ-1515 ועד מותו ב-1547.

פרנסואה היה בן דודו של המלך לואי השנים עשר, שלא היה לו בן זכר שיוכל לרשת אותו. אחרי מותו של לואי השנים עשר ב-1 בינואר 1515, ירש פרנסואה את כתרו ומלך בשם פרנסואה הראשון. שנה לפני כן הוא נישא לקלוד, בתו של המלך לואי השנים עשר, שילדה לו שבעה ילדים ונפטרה בשנת 1524. בשנת 1530 נישא פרנסואה לאלינור מאוסטריה, אך לא היו לו ילדים ממנה.

פעילותו הצבאית

המלך פרנסואה הראשון טען לכתר הקיסרות הרומית הקדושה ופתח בסדרת מלחמות באיטליה. בקרב מאריניאנו (13 - 14 בספטמבר 1515) ניצח את צבא השכירים השווייצרי של דוכס מילאנו מאסימיליאנו ספורצה (בנו של לודוביקו ספורצה) והשתלט על העיר. המלך פרנסואה הראשון ניסה לכרות ברית עם הנרי השמיני מלך אנגליה נגד הקיסר קרל החמישי. ב- 1520 התנהל משא ומתן בין שני המלכים בשדה אריג הזהב (ליד העיר קאלה) שהסתיים ללא תוצאות. ב-24 בפברואר 1525 הובס פרנסואה הראשון בקרב פאביה שבצפון איטליה בידי קרל החמישי ונלקח בשבי למדריד. על פי הסכם מדריד (14 בינואר 1526) ויתר על כל תביעותיו באיטליה ועל כל נחלותיו בארצות השפלה ובגבולותיה של צרפת עם הקיסרות הרומית הקדושה. ב- 6 במרץ של אותה שנה שוחרר מן השבי וחצה את הגבול לצרפת בעוד ששני בניו הובאו לעיר באיון שבדרום מערב צרפת. ב- 15 במרץ של אותה הגיעו למדריד כבני ערובה למילוי תנאי ההסכם. אחרי שחרורו פרנסואה הראשון התכחש לתנאי ההסכם בטענה כי נכפו עליו בהיותו בשבי.

האפיפיור קלמנס השביעי, שהוכה בתדהמה לשמע ניצחונותיו של קרל החמישי על הצרפתים, החל לארגן את הליגה של קוניאק נגד קרל החמישי. ליגה זו כללה את צרפת, רפובליקת ונציה, דוכסות מילאנו ורפובליקת פירנצה בנוסף על מדינת האפיפיור. כישלונות הצרפתים בנאפולי ב- 1528 ובלנדריאנו שבלומברדיה ב- 1529, אילצו את פרנסואה הראשון לחתום על הסכם קמברה עם קרל החמישי (5 באוגוסט 1529) שלפיו ויתר על תביעותיו לארטואה, לפלנדריה ולטורנה והתחייב לשלם כופר נפש בעבור שחרורם של בניו, פרנסואה ואנרי, שהוחזקו בשבי הספרדי מאז 1525.

פרנצ'סקו ספורצה השני, דוכס מילאנו מת ב- 1535 מבלי להשאיר אחריו יורש, וקרל החמישי השתלט על מילאנו. פרנסואה הראשון פלש לאיטליה, כבש את טורינו אך לא הצליח לכבוש את מילאנו. בתגובה, קרל החמישי פלש לפרובאנס, החל להתקדם אל עבר אקס-אן-פרובאנס, אבל נמנע מלתקוף את אביניון, שהייתה עיר מבוצרת, ושב לספרד. פרנסואה הראשון כרת ברית עם האימפריה העות'מנית ואוניות מלחמה שהוצבו במארסיי בסוף 1536 איימו על ג'נובה. בתיווכו של האפיפיור פאולוס השלישי קרל החמישי חתם על הסכם ניס עם פרנסואה הראשון (18 ביוני 1538). לפי הסכם זה טורינו נשארה בידי הצרפתים.

הסכם ניס לא הביא על פתרונה את בעיית השליטה בדוכסות מילאנו שהעסיקה את פרנסואה הראשון ואת קרל החמישי. ב - 1542 פרצה מלחמה בארצות השפלה. ב- 1543 כוחות הברית הצרפתית - עות'מנית תקפו את העיר ניס וביצעו מספר תרגילים צבאיים שהביאו לקרב קרסול מדרום לטורינו שבו גברו הצרפתים על הספרדים (11 באפריל 1544). בתגובה, קרל החמישי והנרי השמיני, מלך אנגליה, שראה בצרפת אויב משום שהייתה בת בריתם של הסקוטים, פלשו לצרפת. כוחותיו של קרל החמישי תקפו את סנט דיזייה בשמפאן, ואילו אלה של הנרי השמיני הטילו מצור על עיר הנמל בולון-סיר מר.

מצור זה שנמשך זמן רב, העסיק את כוחותיו של הנרי השמיני ולא איפשר להפנותם למתקפה גדולה שתאיים על פריז. כתוצאה, קרל החמישי חתם על הסכם קרפי (18 בספטמבר 1544) שלפיו שארל השני, דוכס אורליאן, בנו הצעיר של פרנסואה הראשון, יישא לאישה את אנה מאוסטריה, אחייניתו של קרל החמישי, ויקבל כנדוניה את דוכסות מילאנו. מותו של שארל השני, דוכס אורליאן ב- 1545 גרם לביטול הסכם קרפי, והנרי השמיני שלא אבה להסיר את המצור מעל בולון-סיר-מר, המשיך במלחמה עד 7 ביוני 1546 כאשר נחתם הסכם ארדר בין צרפת לבין אנגליה , שלפיו בולון-סיר-מר תישאר בידיו של הנרי השמיני עד 1554.

העולם החדש

ב-1524 פרנסואה הראשון שלח את ג'ובני דה וראזאנו כדי לחקור את חופי צפון אמריקה. בזכות משלחת זו הוכרז כי ניופאונדלנד שייכת לכתר הצרפתי. ב-1534 הוא שלח את ז'ק קרטייה לחקור את הנהר סנט לורנס בקוויבק. ז'ק קרטייה מצא מספר איים וחבלי ארץ שלפי טענתו ניתן למצוא בהם כמויות גדולות של זהב ושל אוצרות אחרים. ב- 1541 פרנסואה הראשון שלח את ז'אן-פרנסואה רוברוואל כדי ליישב את קנדה ולהפיץ את הנצרות בקרב האינדיאנים.

תרבות הרנסאנס

המלך פרנסואה הראשון הושפע מתרבות הרנסאנס של איטליה, והוציא הון תועפות לשם הקמת טירות חדשות ובנייה מחדש של טירות קיימות. הוא המשיך בבניית טירת אמבואז, שבה החלו קודמיו, והחל בבניית טירת בלואה מחדש. בתחילת שנות מלכותו החל לבנות את טירת שאמבור בסגנון הרנסאנס] האיטלקי, והקים את טירת סן-ז'רמן-אן-לה. תוכניתו הגדולה הייתה בנייתה מחדש של טירת פונטנבלו שהפכה עד מהרה למקום מגוריו המועדף, ולמקום מגוריה של מאהבתו אן דה פיסלה דוכסית אטאמפ. הוא הוציא הון רב גם על עיטורים פנימיים וחיצוניים של טירותיו, ובהם ספריות, פסלים, גנים, חצרות מפוארות ומזרקות מים.

פרנסואה בנה מחדש את ארמון הלובר בפריז, שבימי הביניים שימש כמבצר, והפך אותו לבניין מפואר בסגנון הרנסאנס האיטלקי. הוא שכנע את לאונרדו דה וינצ'י לעזוב את איטליה ולהתגורר בטירת אמבואז שעל גדות נהר הלואר בצרפת. לאונרדו הביא אתו לצרפת יצירות אמנות ובהן ציורו המפורסם ה"מונה ליזה". המלך פרנסואה הראשון העסיק את צורף הזהב והפסל בנוונוטו צ'ליני ואמנים איטלקיים אחרים, בדקורציה של ארמונותיו. הוא העסיק סוכנים באיטליה במטרה לרכוש יצירות אמנות חשובות, כמו אלה של מיכלאנג'לו, טיציאן ורפאל. הוא היה גם איש ספר שתרם לפיתוחה של הספרייה המלכותית והעסיק בה כספרן ראשי את המלומד גיום בידה, וייסד את הקולז' דה פראנס (1530).

הוצאותיו הגדולות של פרנסואה הראשון במלחמותיו באיטליה, בהקמה ובבנייה מחדש של טירות בצרפת וברכישת חפצי אמנות גרמו להתרוששותה של צרפת. הוא העלה את המסים והתחיל בנוהג של מכירת משרות ממלכתיות.

יחסו לפרוטסטנטים

בתקופת מלכותו של פרנסואה הראשון, מרטין לותר ייסד בגרמניה את תנועת הרפורמה הפרוטסטנטית. תנועה זו התפשטה בצרפת כמו בכל אירופה. בתחילה, בהשפעת אחותו מרגריט מנווארה, פרנסואה הראשון גילה יחס של סובלנות כלפי התנועה החדשה, ששימשה לו כמכשיר פוליטי נגד יריבו הקיסר קרל החמישי. אך יחסו כלפי הפרוטסטנטים השתנה כאשר בלילה של 17 באוקטובר 1534 הופצו כרזות בגנות המיסה הקתולית ברחובות פריז ובערים אחרות בצרפת. הדבר גרם לסערת רוחות בקרב הקתולים בצרפת, והמלך שראה בכך קנוניה נגד שלטונו החל לרדוף את הפרוטסטנטים ואף להוציאם להורג. באזורים מסוימים נחרבו כפרים שלמים ואלפי אנשים איבדו את בתיהם ונשארו חסרי כל. פרוטסטנטים רבים ובהם ז'אן קלווין נאלצו לצאת לגלות.

רפורמה מנהלית
ב-1525 חתם עם האפיפיור על הקונקורדט של בולוניה שהפך אותו לאחראי על מינוי כמרים לאחר שקיבלו את אישור האפיפיור.

ב-1539, חתם פרנסואה על צו אשר עשה את הצרפתית לשפת המנהל הרשמית במקום הלטינית. צו זה חייב כמרים לרשום לידות, נישואין והלוויות בצרפתית והקמתם של משרדי רישום בכל אזור בצרפת. זה יצר את הרישומים הראשוניים של נתונים סטטיסטיים באירופה.

פרנסואה הראשון מת ב- 1547 ונקבר בבזיליקת סן דני שליד פריז. בנו אנרי ירש את הכתר בשם אנרי השני.

ילדיו של פרנסואה
* לואיז - (1515- 1517)
* שארלוט - (1516- 1524)
* פרנסואה - (1518- 1536)
* אנרי - (1519- 1559)
* מדליין - (1520- 1537)
* שארל - (1522- 1545)
* מרגריט - (1523- 1574)




סטרֶטפורד (אנגלית: Stretford) היא עיירה השוכנת ברובע המטרופוליטני טראפורד, הנמצא במחוז מנצ'סטר רבתי שבאנגליה, הממלכה המאוחדת. אוכלוסייתה מאופיינת בדרך כלל בפועלים ובאוכלוסייה קשת יום.

סטרֶטפורד היא עיירה קטנה יחסית, ואין בתחומה אתרי תיירות מוכרים. היא מוכרת בעיקר כמקום לידתו של מוריסי, זמר הפופ הבריטי, בזכות העובדה שבאצטדיון של מנצ'סטר יונייטד ששוכן בסמוך, קרוי השער המערבי "שער סטרטפורד", וכמקום שממנו באה להקת ג'וי דיוויז'ן (Joy Division).





אדולף יצחק-יעקב כרמיה (צרפתית: Adolphe Isaac-Jacob Crémieux; 22 באפריל 1796 - 9 בפברואר 1880) היה מדינאי צרפתי-יהודי.

כרמיה נולד בשנת 1796 בעיירה נים השוכנת במחוז גאר בצרפת. מוצא משפחתו היה מיהודי האפיפיור שישבו בעיר קרפנטרה. אביו היה סוחר במשי. בתקופת הקיסרות של נפוליון למד משפטים בפריז, ובשנת 1817 שב לנים והחל לייצג קורבנות של רדיפה פוליטית ואפליה דתית, במיוחד יהודים. כרמיה נמנה עם פעילי השמאל הצרפתי, ובהדרגה עלה מעמדו בחוגים הליברליים.

ב-1840 פעל עם משה מונטיפיורי למען העצורים בעלילת הדם בדמשק. ב-1842 נבחר כציר בפרלמנט והיה לאחד הפעילים המרכזיים של אופוזיציית השמאל. בהמשך הושם במאסר על פעילותו זו. 

כרמיה היה פעיל מאד בנושא ביטול שבועת היהודים, שבוטלה לבסוף ב-1846.

בשנת 1848 לאחר שהודח המלך לואי פיליפ מכיסאו וקמה הרפובליקה השנייה, התמנה כרמיה לשר המשפטים הצרפתי. 

ב-1860 היה מבין מייסדי חברת כל ישראל חברים (אליאנס) שמטרתה הייתה עזרה ליהודים שהופלו על רקע דתי ונפגעו זכויות האזרח שלהם. כרמיה החזיק בתפקיד נשיא החברה עד מותו. במסגרת תפקיד זה עבר כרמיה בארצות אירופה ופעל למען הענקת שוויון זכויות ליהודים.  

ב-1870, לאחר נפילת נפוליאון השלישי, התמנה שוב למשרת שר המשפטים. בכהונה זו ביטל כרמיה את עונש המוות למתנגדים פוליטיים, וביטל את העבדות בקולוניות. באותה שנה קיבלו יהודי אלג'יריה אזרחות צרפתית על-פי חוק חדש ביוזמתו, שקיבל את השם "פקודת כרמיה". כרמיה נבחר כסנטור לכל חייו ובכך סיים את חייו הפוליטיים. במהלך חייו כיהן כנשיא המועצה המרכזית של יהודי צרפת. למרות יחסו הקרוב ליהודים והפעולות הרבות שנקט למענם, כרמיה נחשב ליהודי מתבולל ובניו התנצרו. 

כרמיה היה פעיל בבונים החופשיים של צרפת, ביצע רפורמות, הקים את ההנהגה הארצית והיה בעל דרגה של "Souverain Grand Commandeur" במועצה הצרפתית העליונה.

כרמיה מת בשנת 1880 בפריז.

על שמו קרוי הקיבוץ כרמיה, וכן רחוב במושבה הגרמנית, בירושלים בלב תל אביב, ליד שדרות רוטשילד ובחיפה. 

קישורים חיצוניים

* 


 

ג'וי דיוויז'ן (Joy Division) הייתה להקת פוסט-פאנק בריטית מפורסמת, שנוסדה בשנת 1976 במנצ'סטר, בריטניה. הלהקה התפרקה במאי 1980 לאחר התאבדותו של סולן הלהקה איאן קרטיס. החברים הנותרים הקימו את להקת ניו אורדר מספר חודשים מאוחר יותר.

היסטוריה
1976
בהשראת הופעה של הסקס פיסטולס במנצ'סטר ב-20 ביולי 1976 החליטו הגיטריסט ברנרד סאמנר (הנזכר בעטיפות התקליטים גם בשמות "ברנרד דיקן", "ברנרד אלברכט" או "ברנרד אלברכט-דיקן") והבסיסט פיטר הוק להקים להקה משלהם עם חברם טרי מייסון, שניסה לתופף אך לא נשאר בלהקה זמן רב.

השלושה פירסמו מודעה בחנות תקליטים בעיר, ודרכה הגיע אליהם הסולן איאן קרטיס.  קרטיס הכיר את סאמנר, הוק ומייסון מהופעות קודמות והיה נוכח אף הוא באותה הופעה של הסקס פיסטולס ביחד עם אשתו, דבורה.

1977
בשנת 1977 החליף את מייסון מתופף בשם טוני טאבק, למרות שלא היה מנוסה בסגנון הפאנק. הלהקה החלה להתאמן על בסיס קבוע, למרות שעוד לא המציאה לעצמה שם.  זמן קצר לפני הופעתם הראשונה ב-29 במאי 1977 כלהקת חימום לבאזקוקס ולפנטריישן במועדון ה"אלקטריק סירקס", החליטה הלהקה על השם "וורסו" (Warsaw - ורשה), למרות שעל הפרסומות למופע הם הוצגו בשם "סטיפ קיטנס", שם שהציעו להם ריצ'רד בון ופיט שלי, מתופף הבאזקוקס.  אחרי אותה הופעה, הם ויתרו סופית על השם הקודם והחליפו את שמם לוורסו. שינוי שם הלהקה ל-Warsaw הושפע לכאורה משירו של דייוויד בואי Warszawa, מהאלבום Low מ-1977.

חמישה שבועות ושש הופעות לאחר מכן, טאבק הוחלף במתופף הפאנק סטיב ברות'רדייל מלהקת פאנק אחרת בשם פאניק (Panik).  הם הקליטו את "The Warsaw Demo" ב-18 ביולי 1977, שכלל חמישה שירי פאנק גולמיים.

אחרי אותה הקלטת דמו, פיטרו חברי הלהקה את ברות'רדייל לאחר ששלחו אותו לתקן תקר בגלגל על הכביש המהיר, והמשיכו לנסוע בלעדיו.  ברות'רדייל ניסה לשכנע את איאן קרטיס להצטרף ללהקתו, פאניק, אך קרטיס סירב.  סטיבן מוריס, שענה למודעה התלויה על חלון חנות תקליטים, התקבל ללהקה כמחליף.  הוא התקבל בעיקר בגלל שקרטיס זכר אותו מימי לימודיו האקדמיים, שם למד מוריס שנתיים מתחת לקרטיס באותו בית הספר.  שלא כמו המתופפים הקודמים, מוריס הסתדר היטב עם שלושת חברי הלהקה האחרים.  סגנון התיפוף המטרונומי שלו הושפע יותר מסגנון הקראוטרוק מאשר מהסגנון האגרסיבי הבומבסטי הטיפוסי של מתופפי פאנק אחרים.  בסוף שנת 1977, החליפו וורסו את שמם לג'וי דיוויז'ן על מנת להימנע מבלבול עם להקת הפאנק הלונדונית וורסו פאקט (Warsaw Pakt). באותה תקופה החל להתבסס סגנונם המוזיקלי, ולראיה, הקלטותיהם מדצמבר 1977 נשמעות שונות משמעותית מה-Warsaw Demo.

1978
הלהקה הופיעה לראשונה בשם ג'וי דיוויז'ן ב-25 בינואר 1978.  הם הופיעו באופן קבוע בצפון אנגליה במהלך השנה, ולאחר מכן הקליטו מספיק חומרים להוצאת אלבום בכורה.  בעקבות החלטה עצמאית של טכנאי אולפן להוסיף לשירים באלבום צלילי סינטיסייזר, הלהקה החליטה שלא להוציא את אותו אלבום, שיצא לאחר מכן ב-1982 כבוטלג ובאופן רשמי רק 10 שנים לאחר מכן.

רוב גרטון הפך לאמרגנה של הלהקה במאי, 1978.  בעשרים השנים שחלפו מאז, תרומתו הפכה לחלק אינטגרלי במורשת של ג'וי דיוויז'ן וניו אורדר.

השיר הראשון של ג'וי דיויז'ן שראה אור על תקליט ויניל היה באלבום אוסף מ-1978 בשם Short Circuit.  למרות ששמם על העטיפה היה ג'וי דיוויז'ן, מדובר היה בשיר שהוקלט ב-1977 כששם הלהקה היה עדיין וורסו.  ביוני, 1978, יצאו הקלטותיהם מדצמבר 77' על EP בקוטר 7 אינץ' תחת השם An Ideal Living.  בסוף אותה שנה, עברו אותן הקלטות שיפורים ויצאו שוב על תקליט 12 אינץ'.

ב-20 בספטמבר 1978, הופיעה הלהקה בתוכנית הטלוויזיה Granda Reports, ולאחר מכן בדצמבר של אותה שנה הופיעו באלבום האוסף A Factory Sample עם שני שירים חדשים שהוקלטו מספר חודשים לפני כן.  אותו EP נחטף מהמדפים ואזל מהמדפים בתוך כחודשיים, והיה ההוצאה הראשונה שתיעדה את הצליל והאווירה הייחודיים שפיתחו ג'וי דיוויז'ן מהקיץ שעבר.

1979
בתחילת 1979 החלה לצבור ג'וי דיוויז'ן פופולריות. איאן קרטיס הופיע בעמוד השער של מגזין המוזיקה NME. ג'וי דיוויז'ן הקליטו בינואר קטע לתוכנית של מנחה הרדיו הנודע ג'ון פיל בתחנת הרדיו בי.בי.סי 1. ב-4 במרץ של אותה שנה הם חיממו את להקת הקיור במועדון מרקי (Marquee) הגדול בלונדון.

באפריל 1979, החלה הלהקה להקליט את אלבום הבכורה Unknown Pleasures. האלבום היה אפל ומדכא יותר מהמקובל באותה תקופה עם גיטרת הבס של פיטר הוק ככלי המוביל במלודיה, תופים מהדהדים באפקט reverb מקפיא, הגיטרה המשוננת של אלברכט וקול הבריטון של קרטיס. בעוד רוב להקת הפוסט פאנק של אותה תקופה היו מוחצנות ואגרסיביות, ג'וי דיוויז'ן היו יותר מופנמים ואישיים.  

עטיפת האלבום עוצבה על ידי פיטר סוויל והתבססה על גרף של 100 פעימות עוקבות מהפולסר CP 1919.  העטיפה נחשבת לקלאסיקה בתחום עיצוב העטיפות המינימליסטי. את התמונה מצא ברנרד אלברכט בספר אסטרונומיה, והיא מסמלת את פעימותיו האחרונות של כוכב גוסס. Unknown Pleasures יצא ביוני בזמן שג'וי דיוויז'ן הקליטו חמישה שירים לפיקדילי רדיו.

הם הופיעו בתוכנית Granada TV שוב ביולי, הופיעו את הופעתם הראשונה והאחרונה בתחנת טלוויזיה כלל-ארצית בספטמבר, חיממו את הבאזקוקס בסיבוב הופעות בריטי במהלך אוקטובר ונובמבר, והופיעו שוב בתוכנית הרדיו של ג'ון פיל ב-BBC בדצמבר.

למרות העובדה ש-Unknown Pleasures נמכר היטב וקיבל ביקורות טובות מהתקשורת, לא הכול היה כשורה. קרטיס סבל ממחלת הנפילה. על הבמה הוא נתקף מספר פעמים בהתקפי רטט חזקים שגרמו לו לעוויתות ואף איבוד הכרה, או התקפי העדרות (absence seizures) שגרמו לעצירות דמויות-טראנס פתאומיות.  אפילו לאחר שנפטרו מהאורות החזקים בהופעותיהם, קרטיס המשיך לסבול מאותן בעיות והלהקה החליטה לקחת הפסקה למנוחה בתקופת חג המולד.

1980
בינואר, 1980, ג'וי דיוויז'ן יצאו לסיבוב הופעות באירופה.  מספר תאריכים באותו סיבוב בוטלו עקב מצבו הבריאותי המתדרדר של קרטיס.
עם מרטין הנט, שאף הפיק את Unknown Pleasures, החלה הלהקה להקליט את אלבומה השני Closer בסוף הסיבוב באירופה בחודש מרץ.  הם הוציאו את שירם המפורסם ביותר Love Will Tear Us Apart (שנבחר לסינגל הטוב בכל הזמנים בסקר של ה-NME בשנת 2003) באפריל.  למרות הביקורות המצוינות שקיבל הסינגל, הוא לא הצליח להשתחל למצעדים מעבר למצעד האלטרנטיבי.

ב-8 באפריל ניגנה הלהקה ב-Derby Hall בעיירה Bury.  קרטיס שר מספר שירים, ואת השאר נאלץ לשיר אלן המפסטל, סולנה של להקת החימום קריספי אמבולנס.  הקהל לא היה מרוצה ממה שקרה והפך את ההופעה למהומה פרועה במהלכה נאבק הוק בקהל זועם.

אחרי עוד הופעה אחת בתחילת מאי, לקחה הלהקה הפסקה של שבועיים לפני שסיבוב הופעותיה בארצות הברית תוכנן להתחיל.  באותה תקופה, יחסיו של קרטיס עם אשתו החלו להתערער בעקבות רומן שניהל עם אישה בלגית בשם אניק הונורה, אותה פגש בסיבוב הופעות.  מעולם לא פורסמה תמונה של אותה הונורה.  לבדו בביתו ב-17 במאי 1980, קרטיס צפה בטלוויזיה בסרט Stroszek על אמן שמתאבד והקשיב לאלבום הבכורה של איגי פופ, The Idiot.  ב-18 במאי 1980, איאן קרטיס נמצא על ידי אשתו, דבורה קרטיס, במטבח ביתם כאשר הוא התאבד בתלייה.

מורשת
הלהקה החליטה בשלב מסוים שאם אחד מחבריה החליט לעזוב, או לא יכל להמשיך עם הלהקה מכל סיבה שהיא, הם יתפרקו. בקיץ של 1980 הוצאה מחודשת של Love Will Tear Us Apart נכנסה למקום ה-13 במצעד הסינגלים הבריטי, הצלחתה הגדולה ביותר של הלהקה במצעדים עד לאותה תקופה. בחודש יולי של אותה שנה, יצא האלבום Closer לחנויות וזכה לביקורות חיוביות. האלבום אך נכנס למצעד האלבומים הבריטי למקום ה-6. מכירות האלבום Unknown Pleasures עלו אף הן.

במבט ראשון, נראה כי התאבדותו של קרטיס הייתה תוצאה ישירה של הדיכאון ממנו סבל וממצבו הבריאותי. ספרה של דבורה קרטיס, Touching From A Distance, נותן את הרושם שקרטיס תמיד שאף למות בגיל צעיר. קרטיס היווה השראה למוזיקאים רבים בני ימינו, ביניהם קורט קוביין, בילי קורגן, טרנט רזנור, אינטרפול ורוברט סמית', הטוען כי התאבדותו של קרטיס מנעה את התאבדותו שלו.

למרות התאבדותו של קרטיס, הלהקה לא התפרקה ב-1980. חברי הלהקה הנותרים יצאו בכל זאת לסיבוב הופעות נוסף והמשיכו להקליט מוזיקה. לבסוף החליפו החברים הנותרים את שם הלהקה ל"ניו אורדר", והמציאו את עצמם מחדש. בשילוב מעורר הערכה בין גיטרה-בס-תופים לצלילים אלקטרוניים, הצליחה הלהקה להגיע לקהל מאזינים מגוון. ניו אורדר נחשבת במקומות רבים לאחת מלהקות הסינתפופ, טכנו ומוזיקת דאנס המובילות בתקופתה.  

חשיבותה המתמשכת של ג'וי דיוויז'ן נראתה בבירור עם תחילת המילניום כאשר ג'ון פיל ביקש ממאזיניו להצביע ל-50 המכובדים (Festive 50) של כל הזמנים. במקום הראשון היה השיר המהפנט "Atmosphere", בעוד "Love Will Tear Us Apart" הגיע למקום השלישי. ברשימה המלאה הופיעו שלושה שירים נוספים של הלהקה.

חלק גדול מההיסטוריה של ג'וי דיוויז'ן הוצג בסרט הקולנוע "אנשי המסיבות". הסרט עקב אחר עלייתה ונפילתה של חברת התקליטים פקטורי רקורדס, בה היו חתומים גם ג'וי דיוויז'ן וגם ניו אורדר. בשנת 2005 נחשפו אף תוכניות ליצירת סרט קולנוע המבוסס על חייו של איאן קרטיס. הסרט, אשר נקרא Control, הופק על ידי הצלם אנטון קורביין ההולנדי (אשר צילם את התמונה המופיעה בראש העמוד. התמונה צולמה כשבועיים לפני התאבדותו של קרטיס). את קרטיס מגלם השחקן האנגלי הצעיר סאם ריילי.

השפעה על תת-התרבות הגותית
ג'וי דיוויז'ן תוארה כלהקה "גותית" על ידי מנהליה בשנת 1979,  בהשוואה ללהקות הפופ של אותה תקופה.  אחדים מחשיבים אותם כלהקה שהחלה את ז'אנר המוזיקה הגותית.  למרות העובדה שחברי ג'וי דיוויז'ן לא התלבשו באותה תקופה בסגנון שנחשב לגותי בימינו, הז'אנר היה רק בתחילת דרכו באותה תקופה, ועוד לא אימץ לעצמו דימוי ספציפי.  חוץ מגות', הלהקה וצלילה המקורי קוטלגו עם מספר להקות נוספות בעלות סגנון אקלקטי תחת מטריית הפוסט פאנק והניו וויב.

מקור השם
שם הלהקה (בעברית: חטיבת התענוגות) לקוח מספרו של ק. צטניק (יחיאל די-נור) "בית הבובות" שיצא בשנת 1955. השם מתאר קבוצה של נשים במחנות הריכוז הנאציים שאולצה לספק שירותי מין לחיילי הצבא הנאצי.

חברי ההרכב
*איאן קרטיס (Ian Curtis) (גיטרה, שירה וכתיבת השירים)
*ברנרד אלברכט (Bernard Albrecht) (גיטרה, סינתיסייזר)
*פיטר הוק (Peter Hook) (גיטרה בס)
*סטיבן מוריס (Stephen Morris) (תופים)

דיסקוגרפיה
אלבומי אולפן
* Unknown Pleasures  (1979)
* Closer  (1980)

בתרבות הפופולרית
*מעצב משחקי הווידאו הידאו קוג'ימה קרא לחנות שוק שחור במשחק Snatcher שעיצב בשם "ג'וי דיוויז'ן" כמחווה ללהקה.  השם שונה בגרסת ההפצה האנגלית של המשחק על מנת להימנע מתביעות אפשריות.
*שמו של משחק אחר של קוג'ימה, Metal Gear Solid 2: Substance הוא מחווה לאלבומה של הלהקה, Substance.
*בשנת 2007 יצא הסרט "קונטרול", שמגולל את סיפורה של הלהקה ושל איאן קרטיס בפרט. הסרט בוים על ידי אנטון קורבין, וזכה לביקורות אוהדות.

קישורים חיצוניים
*
*
, ynet
*
*
* חן לב, - כתבה על "קונטרול" והסרט התיעודי "ג'וי דיוויז'ן", מתוך האתר "מגזין במה"


 
 
טרנסלוקציה כרומוזומלית או התקה כרומוזומלית (Chromosomal Translocation) היא החלפה של מידע גנטי בין כרומוזומים שונים (לא הומולוגיים). ניתן לאבחן תופעה זו באמצעות בדיקת קריוטיפ. טרנסלוקציה היא סוג של מוטציה והיא מהחריגות הכרומוזומליות הנפוצות ביותר בקרב בני אדם. יש הטוענים כי אחד מכל 600 אנשים הוא נשא של טרנסלוקציה כלשהי. ישנן גם טרנסלוקציות שנוצרות באדם בוגר או כחלק מתופעת פסיפס.

ישנם שני סוגים של טרנסלוקציה: הדדית / רציפרוקאלית (Reciprocal) בה המעבר בין הכרומוזומים מתבצע באמצעם וטרנסלוקציה רוברטסונית (Robertsonian) בה המעבר נעשה בנקודה המרכזית של הכרומוזום (צנטרומר) ולמעשה כרומוזום שלם "נדבק" לכרומוזום אחר. טראנסלוקציות יכולות להיות מאוזנות, כלומר שכמות החומר הגנטי נשארת זהה במהלך ההחלפה או לא מאוזנות, כלומר שכמות החומר הגנטי גדלה או קטנה כתוצאה מההחלפה.

במהלך תקופת ההריון ניתן לגלות תופעה זו על ידי בדיקת מי השפיר או בדיקת סיסי שליה שבמסגרתן נעשה קריוטיפ לעובר. אם מתגלה טרנסלוקציה בעובר, מבצעים גם להורים קריוטיפ כדי לבדוק אם אחד מהם הוא נשא של טרנסלוקציה. אם הטרנסלוקציה התקבלה בתורשה מאחד ההורים, והורה זה בריא, גם הצאצא צפוי להיות בריא.

נשאים של טרנסלוקציה הם בעלי סיכוי יותר גבוה ללדת ילדים בעלי פגם גנטי משמעותי. מסיבה זו עליהם לעבור תהליך של ייעוץ גנטי לפני ההריון. במקרים מסוימים ניתן לאבחן גנטית פגמים אלו בעובר עוד טרם השרשתו ברחם באמצעות טכניקות אבחון גנטי טרם השרשה (PGD - Preimplantation Genetic Diagnosis).

טרנסלוקציה רוברטסונית

טרנסלוקציה רוברטסונית יכולה להתרחש רק בכרומוזומים 13, 14, 15, 21 ו-22. ייחודם של כרומוזומים אלו הוא בכך שיש להם רק "זרוע אחת" בניגוד לשאר הכרומוזומים שמורכבים מזרוע קצרה וזרוע ארוכה. כאשר טרנסלוקציה כזו מתרחשת, אחד מהכרומוזומים הללו "נדבק" לכרומוזום אחר וכך נוצר כרומוזום שמכיל את החומר הגנטי של שני כרומוזומים אצל אדם תקין. לנשאים של טרנסלוקציה רוברטסונית יש למעשה רק 45 כרומוזומים, כרומוזום אחד פחות משאר האוכלוסייה.

כשלעצמה, טרנסלוקציה רוברטסונית בדרך כלל אינה מסוכנת לנשא שלה, בייחוד כאשר היא התקבלה בתורשה מאחד מההורים. אולם, שתי תופעות עלולות להתרחש אצל נשאים: 
*דיזומיה חד הורית (UPD - Uniparental Disomy) כאשר שני עותקים של החומר הגנטי מגיעים מאותו הורה. במצב זה גנים מסוימים יכולים לא להתבטא או להתבטא יתר על המידה. בכרומוזומים מסוימים תורשה חד הורית גורמת למחלות כגון תסמונת אנגלמן ותסמונת פראדר וילי (שניהם כתוצאה מ-UPD בכרומוזום 15).
*כאשר אחד מההורים הוא נשא של טרנסלוקציה כרומוזומלית, יש סיכוי של 50% לפגמים גנטיים (טריזומיה ומונוזומיה) בעובר, ב-25% העובר יהיה גם הוא נשא וב-25% העובר לא יהיה נשא. תסמונת דאון עלולה להתרחש כאשר אחד ההורים הוא נשא של טרנסלוקציה רוברטסיאנית בה מעורב כרומוזום 21.

במקרים רבים אין כל משמעות מעשית לנשאות של טרנסלוקציה רוברטסיאנית. אחד מכל 1,300 אנשים הוא נשא של טרנסלוקציה רוברטסיאנית בכרומוזומים 13 ו-14. שכיחות זו הופכת את התופעה לאחד מהפגמים הכרומוזומליים הנפוצים ביותר. לסוג כזה של טרנסלוקציה יש מעט מאוד תופעות UPD וכאשר נגרמים פגמים גנטיים בכרומוזומים אלו, מתרחשת הפלה בשלב מאוד מוקדם של ההריון (לפני השרשתו ברחם).

טרנסלוקציה רציפרוקאלית / התקה הדדית

טרנסלוקציה רציפרוקאלית או התקה הדדית היא מעבר של חומר גנטי בין כרומוזומים לא הומולוגיים). מחקרים שונים מצביעים על שכיחות של אחד לבין 600 ל-900 אנשים באוכלוסייה הכללית. בדרך כלל מדובר בתופעה לא מזיקה אולם לעתים ההעתקה גורמת לשינוי הרצף הגנטי. צאצאיהם של נשאים של טרנסלוקציה רציפרוקאלית הם בעלי סיכון יותר גבוה לפגמים גנטיים ולכן הנשאים נדרשים לייעוץ גנטי לפני כניסה להריון.

בניגוד לטרנסלוקציה הרוברטסיאנית שהיא בדרך כלל תורשתית, הטרנסלוקציה הרציפרוקאלית נוצרת בדרך כלל באופן ספונטני בעת ההתעברות.

כתיבה
ישנה מוסכמה לגבי דרך הכתיבה לתיאור טרנסלוקציה. בכתיבה זו נעשה שימוש בצורת התיאור הבאה: ܗїʗȠA,B הם מספרי הכרומוזומים שבהם בוצעה הטרנסלוקציה ו-p1 ו-q2 מייצגים את המיקומים על גבי הכרומוזום בהם קרתה ההעתקה. המיקומים מובאים במרחקי סנטימורגן על גבי זרוע הכרומוזום. לצד סימון זה מופיע בדרך כלל מספר הכרומוזומים (46 באופן תקין ו-45 לטרנסלוקציה רוברטסיאנית) ומין העובר (XY - זכר, XX - נקבה). לעתים מוחלפת ה-t ב-dic לציון טרנסלוקציה רוברטסיאנית דיסנטרית.

לדוגמה: ߗǗڗڗߠטרנסלוקציה רוברטסיאנית מאוזנת בין כרומוזום 13 ל-14. ואילו
מציין טרנסלוקציה רציפרוקאלית בין כרומוזומים 5 ו-8 אצל זכר.

ראו גם
* פגם גנטי

קישורים חיצוניים
* באתר גנופדיה של פרופסור מוטי שוחט
* הסבר מקיף על באתר "פיגור שיכלי".



כּלוֹבִיס הראשון (Clovis) הידוע גם בשם כְלוֹדוֹבִיק כְלוֹדוֹבֶק או כְלוֹדוֹבִיקוּס (בצרפתית מודרנית: "לואי") (בערך 466 - 27 בנובמבר 511), היה החשוב שבמלכי השושלת המרובינגית. במהלך שנות מלכותו, בין השנים 511-481, הפכה ממלכת הפרנקים הסאלים עליה שלט לממלכה החשובה ביותר בגאליה.

כלוביס ירש את אביו, כילדריק הראשון בשנת 481 כמלך הפרנקים הסאלים. הפרנקים הסאלים והפרנקים הריפוריאנים, שכנו מאז אמצע המאה השלישית ממזרח לשפך הריין, ונחשבו אותה עת לאחד השבטים הגרמאנים החלשים מכולם. הפרנקים לא פלשו עמוק לתוך שטחי האימפריה הרומית, כפי שעשו קודם לכן שבטים גרמאנים אחרים כמו הונדלים, הלומברדים, הויזיגותים. הם נותרו צמודים לנחלותיהם המקוריות וחדרו מעט דרומה עד נהר הסום. 

אחרי הכתרתו למלך התעמת כלוביס, בסיועו של קרובו וידידו ראגניחאר, בשנת 486 עם סיאגריוס, המושל (דוקס) הרומי האחרון בחלקה הצפוני של גאליה, ששלט בשטח דרומית ומזרחית מסואסון עד נהר הלואר. 

אחרי ניצחונו כרת כלוביס ברית עם האוסטרוגותים באמצעות נישואי אחותו, אָוּדוֹפְלֵדָה, למלכם, תאודוריד הראשון. לאחר מכן, פנה כלוביס להלחם בתורינגים ממזרח לממלכתו (491) וכרת ברית גם עם הבורגונדים באמצעות נישואיו בשנת 493 לקלותילדה אחייניתו של גונדבאד מלך הבורגונדים. קלותילדה הקתולית קיבלה מכלוביס אישור לטבול את בנם כקתולי, ועודדה את כלוביס להמיר את דתו בעצמו. עובדה זו עזרה לו לקבל את סיועה של הכנסייה במאבקיו.

מאוחר יותר (496 ו-502) הסתייע כלוביס במלכים פרנקים אחרים כדי להביס את האלאמנים בקרב טולביאק ולהשתלט על ממלכתם במעלה הריין (שווייץ ומזרח צרפת של היום). 

בעקבות קרב טולביאק, וככל הנראה גם בהשפעת קלותילדה, החליט כלוביס להמיר את דתו לנצרות. טבילתו בוצעה על–ידי הבישוף רמיגוס בריימס, ככל הנראה ביום  חג המולד של שנת 497 או 498, כשעמו נטבלים חגיגית גם אחותו אלבופלדיס ושלושת אלפים מחייליו. כלוביס בחר בהמרה מפגניות לזרם הנצרות הקתולי, בניגוד לשאר המלכים הגרמאנים שדבקו באמונה האריאנית וכך היה למלך הגרמאני הקתולי הראשון. 

כלוביס יצר בכך, בניגוד לנוהגו של תאודוריד הראשון במקביל, איחוד בין הגאלו-רומים (הפרנקו-רומים) בגאליה שדתם הייתה נוצרית-קתולית ובין הגרמאנים והכין בכך את הקרקע לאיחוד הממלכה וריכוז הסמכויות בה ביד אחת, כשהשליט העומד בראש המדינה הוא גם "מגן האמונה". לפי ההיסטוריון הביזנטי פרוקופיוס, נמנע כלוביס מהנוהג לחלק את האדמה בין הכובשים וחילקה באופן שווה בין הגרמאנים לגאלו-רומים. כל האנשים החופשיים בממלכה, רומים או גרמאנים במוצאם, נקראו מעתה פרנקים והיו נתינים שווים זה לזה. 

כלוביס המשיך בניסיונות להרחבת ממלכתו. בשנת 500 התערב בעימות בין המלכים הבורגונדים גונדובאד מוינה וגודגיזיל מז'נבה. הוא תמך באחרון וסייע לו להביס את גונדובאד בקרב דיז'ון, אך אחרי שנסוג משם שב גונדובאד, כנראה בסיוע ויזיגותי, וכבש את וינה פעם נוספת. 

בשנת 507 פתח כלוביס במסע כנגד אלאריק השני מלך הוויזיגותים, ששלטו אז בשטחי אקוויטניה. במאבק עם הוויזיגותים, זכה כלוביס לסיוע מצד הארמוריקנים, תושבי אקוויטניה ולעידוד מצד הקיסר הביזנטי אנסטסיוס הראשון, ששאף לפגוע בכוחו של תיאודוריק הגדול מלך האוסטרוגותים באמצעות חיסול בן בריתו. כלוביס חצה את הלואר והצליח להביס ולהרוג את אלאריק בקרב ווגלדנסיס (ווּאלה של היום). הוויזיגותים המבוהלים נמלטו דרומה לחצי האי הפירינאי, (עליו שלטו עד ל-711 כאשר נכבשו על ידי הערבים), והפרנקים השתלטו על ממלכת הוויזיגותים עד לפירנאים ולנהר הרון. כאן, מנעו כוחותיו של תיאודוריק הגדול מכלוביס להגיע לחופי הים התיכון ולכבוש את ארל ופרובנס. 

פעולה חשובה של כלוביס באותה עת הייתה המסע השיטתי שלו, אחרי ניצחונו בווגלדנסיס, לחסל את כל השליטים ומלכי המשנה (reguli) הפרנקים. כך פעל לחיסול ממלכתם של זיגיברט ובנו כלותריוס בקלן, הורה לכרות את ראשם של כרריק (Chraric) ובנו מטונגרס, את רגנקאירה, ואחריו ריקאירה וריגנומיר מקמבראי.

אחרי ניצחונו זה ביצע כלוביס צעד נוסף בעל חשיבות לעתיד כאשר קבע את בירתו בפריז וייסד בה מנזר על שם פטרוס ופאולוס, במקום בו שוכן היום בניין הפנתיאון. כלוביס הוכיח כאן כי יכולתו כשליט לא הייתה פחותה מכשרונו ככובש. מבסיסו בפריס חילק כלוביס את המדינה למחוזות, שבעיר הבירה שנקבעה להם מונה שליח מטעמו (comites) מבין האריסטוקרטיה הגרמאנית או הפרנקית. כלוביס הביא בנוסף להעלאתו של החוק הגרמאני הסאלי (לקס סאליקה) על הכתב, וערך בו שינויים והתאמות לתנאי החיים החדשים. כלוביס גם ניסה, זמן קצר לפני מותו, לערוך רפורמה במבנה הכנסייתי. הוא קרא לכינוס קונציל (ויעוד) של הבישופים הגאלים באורלאן, כשמגמת הרפורמה היא חיזוק הקשרים שבין השלטון החילוני לדתי בשטחי שלטונו. 

לפי גרגוריוס מטור, מתעד חייו של כלוביס, הוענק לכלוביס תואר קונסול על ידי אנסטסיוס הראשון, קיסר, אך לטענה זו אין אישור ברשומות הקונסולים ואם אכן היא אמת, היה התואר לשם כבוד בלבד שהוענק לכלוביס ככל הנראה אחרי ניצחונו על הוויזיגותים. 

כלוביס נפטר ב-511 ונקבר בכנסיית השליחים אותה הקים, שהפכה זמן קצר מאוחר יותר לכנסיית סן ז'נבייב. הסרקופג של כלוביס נותר בסן ז'נבייב עד המהפכה הצרפתית, ואז נפתח על–ידי המהפכנים ושרידיו פוזרו לכל עבר. 

לאחר מותו של כלוביס חולקה הממלכה בין בניו: תאודוריק הראשון הבכור, ושלושת בניה של קלותילדה: כלודומר, כילדבר הראשון וכלותאר הראשון. הם חילקו ביניהם את ממלכת אביהם, בהתאם למסורת הגרמאנית, וקבעו את מרכזיהם בריימס, אורליאן, פריז וסואסון. 

הערות שוליים
  




 

סולאריס הוא ספר מדע בדיוני מפורסם של הסופר הפולני סטניסלב לם. הספר פורסם בוורשה ב-1961 ותורגם לאנגלית לראשונה ב-1970 (התרגום נעשה מצרפתית ואיכותו ירודה). גרסה עברית (שתירגם אהרון האופטמן) יצאה לאור בשנת 1981, ומהדורה מחודשת יצאה לאור בשנת 2003. הספר תורגם לעשרות שפות ועובד לשני סרטים ב-1972 (בבימויו של אנדרי טרקובסקי) וב-2002 (בבימויו של סטיבן סודרברג). כמו ספרים נוספים של לם, הספר עוסק בין השאר בחוסר היכולת היסודי של בני האדם לתקשר עם תרבויות חייזריות. 

עלילת הספר
עלילת הספר מתרחשת ברובה על תחנת חלל המקיפה כוכב לכת ששמו סולאריס, במערכת שאינה מערכת השמש. סולאריס עטוף כולו ב"אוקיינוס", שהוא למעשה יצור חי אחד ועצום, המכסה את הכוכב כולו. האוקיינוס מפגין סימנים של חשיבה, שהינה זרה ושונה מזו האנושית, עד כדי חוסר יכולת מוחלט ליצור עמם קשר - דבר העומד בניגוד מוחלט לתיאור הנפוץ של החייזרים כדמויי אנוש.

הספר נפתח בהגעתו של הגיבור, הפסיכולוג כְּרִיס קֶלְוִין, אל תחנת החלל המקיפה את סולאריס עקב בקשה מאחד החוקרים שבתחנה, גיבריאן. כריס מגיע לתחנה על ספינה ששמה "פרומתאוס", שם הלקוח מדמות במיתולוגיה היוונית שהביאה את האש (תרבות ונאורות) לאדם בניגוד לרצונו של זאוס, הבכיר באלים, וכתוצאה מכך סבל עונש כבד מאוד. על התחנה, כריס מגלה שהתרחשו בה דברים מוזרים לפני הגעתו, כולל התאבדות שנויה במחלוקת של גיבריאן. כל יושבי התחנה מתנהגים בצורה מוזרה ומסרבים לתקשר עם כריס בצורה ברורה.

המאורעות עוברים תפנית לכיוון סהרורי אף יותר לאחר הופעתה בתחנה של האריי, אשתו של כריס, אשר התאבדה עוד לפני תחילת האירועים שבספר. כריס נאלץ להתמודד הן עם תדהמתו מהופעתה המחודשת של אשתו, הן עם רגשות האשם שלו, שכן הוא מרגיש אחראי להתאבדותה, והן עם האכזבה שלו ככל שהולך ומתברר שהאישה שהופיעה בתחנה אינה באמת האריי אלא כפילה שלה, שככל הנראה נוצרה בידי האוקיינוס בנסיון לתקשר עם החוקרים בתחנה. עם הזמן מתברר שלכל אחד מהחוקרים בתחנה ישנו "אורח" כזה, כמו האריי, אבל כולם מלבד אישה שחורה שכנראה קשורה לגיבריאן מוסתרים על ידי החוקרים, כנראה בגלל בושה, שאותה ניתן לנחש מהרמזים ומההסתרה.

במהלך הספר מתמודד כריס עם האורחת שלו. בתחילה הוא מנסה להפטר ממנה - הוא משליך אותה לחלל בתוך חללית המשמשת למילוט מהתחנה. האריי חוזרת ומופיעה לאחר מכן, ובין כריס ובינה מתפתח קשר מיני ורגשי. אט-אט נעשית האריי, שבתחילה אינה מכירה בחוסר הטבעיות של הופעתה, מודעת לזרותה ולעובדת היותה מלאכותית, ותלויה לחלוטין בזכרונו ונוכחותו של כריס. ישנם מספר פלאשבקים בהם נזכר כריס במאורעות בחייו עם האריי.

לקראת סופו של הספר מוצאים החוקרים דרך להשמיד את ה"אורחים". מכיוון שכריס מסרב להשמיד את האריי, היא מסממת אותו ופונה לחוקרים האחרים שישמידו אותה, ובכך משחזרת את מעשה התאבדותה המקורי. החוקרים שנותרו בחיים עוזבים את תחנת החלל, חזרה לכדור הארץ.

בנוסף לסיפור מערכת יחסיהם של כריס והאריי, משולבים בסיפור גם תיאורים של היסטוריית המחקר של כוכב הלכת, ועל הנסיונות הרבים והשונים לתקשר עם האוקיינוס, שעלו בחיי אדם רבים, גרמו לתסכול רב (עד כדי רצון להשמיד את האוקיינוס כ"נקמה" על שלא ניתן להבין אותו) ולבסוף הביאו לנטישתם של כמעט כל החוקרים.

ניתוח

לאורך הספר מופיעה ביקורת סמויה על המחקר המדעי ועל מגבלותיו, כאשר מוזכרת גם ההיסטוריה של המחקר של סולאריס וגם הסיווג המורכב של תבניות בתוך סולאריס. הספר מעביר את התחושה שהכוכב מתחמק מהגדרה, או לפחות הינו מסובך ברמה שאינה אפשרית להבנה על ידי בני אדם, ובעצם מהווה "מראה" לתפיסות הקיימות של החוקרים אותו, בדומה ל"אורחים" שניתן להבינם, לפחות במקרה של קלווין, כהתגשמויות של הלא-מודע הפרויידיאני.

הספר בנוי בחלקיו הראשונים כספר מדע בדיוני ותעלומה סטנדרטי, אבל בשלב מוקדם משתנה לסגנון יותר ויותר פילוסופי. מעניין לשים לב לעובדה זו לאור הביקורת של הסופר על המדע הבדיוני האמריקאי.

שמות בספר

נראה כי לם נותן חשיבות ומשמעות לשמות הדמויות -
* שמו של גיבור של הספר כריס קלווין שייתכן ומכיל רמיזות לישו ולסולם קלווין, המשמש למדידת חום.
* סארטוריוס הוא שם של שריר בירך, שאינו שם נפוץ לא בארצות דוברות אנגלית ולא בפולין. ייתכן שהשם הוא תוצאה של לימודי הרפואה של הסופר. משמעותו בלטינית "תולש עשבים", וייתכן שזהו גם שיבוש של שם רומי.
* שמה של האריי אפשר שמרמז ל"הרי את מקודשת..." (לם הוא יהודי).

קישורים חיצוניים
* ניתוח של הספר, המתמקד במיוחד בצדדים הפסיכולוגיים שלו באתר האגודה הישראלית למדע בדיוני ולפנטזיה.
* ביקורת לרגל ההוצאה המחודשת של הספר בעברית


טנזור השדה האלקטרומגנטי הוא טנזור מדרגה 2 המתאר את השדה האלקטרומגנטי - כלומר את השדה החשמלי והשדה המגנטי - כיישות אחת, קו-ואריאנטית לורנץ. טנזור זה הוא תוצאה של תורת היחסות הפרטית.

הגדרה פורמלית

בהינתן ה4-וקטור של הפוטנציאל האלקטרומגנטי <Math Formula>, או בצורתו הלורנץ-קו-ואריאנטית <Math Formula>, טנזור השדה האלקטרומגנטי מוגדר להיות : <Math Formula>

כאשר <Math Formula> הוא הגרדיאנט ה-4 ממדי, A הוא הפוטנציאל הווקטורי ו-<Math Formula> הוא הפוטנציאל הסקלארי.

באופן מפורש, נוכל לרשום את הטנזור F בצורת מטריצה 4 על 4 באופן הבא
 <Math Formula>

או 
 <Math Formula>

כאשר E הוא השדה החשמלי, B השדה המגנטי ו c היא מהירות האור.

תכונות

* טנזור השדה האלקרטומגנטי הוא אנטי-סימטרי, כלומר: <Math Formula>.
* זהות ביאנקי: <Math Formula> . 
* מזהות זו נובעות משוואות מקסוול ההומוגניות: <Math Formula> ו <Math Formula>.
* הטנזור מקיים את משוואת התנועה הבאה: <Math Formula> (ביחידות גאוס) או <Math Formula> (ביחידות cgs) כאשר <Math Formula> הוא ה-4-וקטור של צפיפות זרמים ומטענים. משוואה זו שקולה לשתי משוואות מקסוול הלא הומוגניות.
* הגודל <Math Formula> הוא אינווריאנטי לורנץ (סקלר).
* הגודל <Math Formula> הוא אינווריאנטי לורנץ (פסאודו סקלר).

מבט מתמטי נוסף

טנזור השדה כדו-תבנית

להבנת חלק זה של המאמר נדרש ידע מוקדם בגאומטריה דיפרנציאלית.

אל 4-וקטור הפוטנציאל האלקטרומגנטי <Math Formula> אפשר להתייחס כאל חד-תבנית (one-form) הנתונה על ידי <Math Formula>
(כאשר כאן משתמשים בהסכם הסכימה של איינשטיין)
האיברים <Math Formula> הם בסיס למרחב החד-תבניות הצמוד לבסיס המרחב המשיק, כלומר: <Math Formula> הדלתא של קרונקר.

במקרה זה, את טנזור השדות האלקטרומגנטי <Math Formula>
אפשר לרשום באמצעות דיפרנציאל דה-ראם על החד-תבנית A: <Math Formula>
מאחר שזו "גזירה" אנטי-סימטרית אפשר לקבל ש <Math Formula>
כאשר <Math Formula> נתונים לעיל ואילו המכפלה בין <Math Formula> ל-<Math Formula> היא מכפלת וודג' (Wedge product) בין תבניות ששומרת על אנטי-סימטריות (באופן אינטואיטיבי ניתן לומר שכופלים את התבניות כדי לקבל תבנית חדשה ואז מבצעים לה אנטי-סימטריזציה כך שתהיה אנטי-סימטרית בכל זוג ארגומנטים). 

אפשר לסכם ולומר F הוא טנזור קו-וריאנטי אנטי-סימטרי מסדר 2, או דו-תבנית.

הסקת משוואות מקסוול

משפט כללי בגאומטריה דיפרנציאלית קובע שדיפרנציאל דה-ראם מקיימת זהותית d^2=0. מכאן נובע ש  <Math Formula>
וזו אחת ממשוואות מקסוול (זהות ביאנקי).

כעת, נגדיר את הטנזור הצמוד של Hodge לדו-תבנית F. באופן כללי, דואליות הודג' מתאימה ל k-תבנית מעל מרחב וקטורי n-ממדי (n-k)-תבנית, שמוגדרת ביחס ל n-תבנית שנקבעה מראש, שהיא בדרך כלל היא תבנית ה"דטרמיננטה" האנטי-סימטרית בהחלט (בכתיב בקואורדינטות קרטזיות זהו טנזור לוי-צ'יויטה).

אזי  <Math Formula>
ואילו <Math Formula>
שהוא 4-וקטור צפיפות הזרם החשמלי <Math Formula> . נשים לב ש 4-וקטור זה מקיים באופן אוטומטי את משוואת הרציפות, שכן <Math Formula>
יצויין שרכיביו של J והעובדה שהוא מייצג צפיפות מטען וזרם מוסקים פיזיקלית מהתכונות של השדה החשמלי E והשדה המגנטי B, אך העובדה ש-J הוא 4-וקטור שמקיים את משוואת הרציפות נובעת באופן אוטומטי מהצורה בה הוגדר והתכונות של דיפרנציאל דה-ראם.

טנזור השדה כטנזור עקומומיות של קשר
בגישה אחרת מתייחסים ל-A כאל קשר אפיני מעל אגד וקטורי ואז מקבלים ש-F היא העקמומיות שלו. 

במכניקה נהוג להסיק את משוואות התנועה של גופים מגודל הנקרא המילטוניאן שמהווה פונקציה של האנרגיה הקינטית והאנרגיה הפוטנציאלית כפי שהם מבוטאים על ידי התנע (ליתר דיוק: התנע הקנוני הצמוד) p והמקום x. את ההמילטוניאן מסיקים מהלגראנז'יאן באמצעות טרנספורם לז'נדר. כאשר יש פוטנציאל וקטורי נוכח, מגלים שאיבר האנרגיה הקינטית נתון על ידי <Math Formula>.

במכניקת הקוונטים התנע הוא אופרטור הגזירה <Math Formula>. במובן מסיים, אפשר להסתכל על הפוטנציאל כגודל שמעוות את היריעה ולכן הזזה מקבילה של פונקציית הגל ממקום אחד לשני לא תשמור עליה אם לא נוסיף תיקון שיבטל את ההשפעה של הפוטנציאל הווקטורי שמעקם את המרחב. לכן, מגדירים אופרטור גזירה "קו-ואריאנטי" השומר על הווקטור ביריעה הנ"ל, וזאת על ידי <Math Formula>
ואכן, הווקטור משמש כמקדמי הקשר. 

לכל קשר אפשר להגדיר טנזור עקמומיות, טנזור זה מבטא את ההפרש בין וקטור ההתחלתי למה שמתקבל כאשר מזיזים אותו לאורך לולאה סגורה אינפינסיטימלית. אם נבנה את הלולאה כמקבילון המורכב משני וקטורים נראה שמקדם העקמומיות כתלות בכיווני הווקטורים הוא אנטי-סימטרי ולמעשה יהיה מהצורה: <Math Formula>. כלומר, טנזור השדה האלקטרומגנטי הוא עקמומיות של קשר. מכאן נובעת גם זהות ביאנקי כמקרה פרטי של תורת העקמומיות והקשרים המוגדרים מעל אגדי וקטורים.

קישורים חיצוניים

*, בעולם המדע של וולפרם


שיפוליים (bilges) הם החלקים הנמוכים ביותר של מחסני האנייה, המכלים וחדר המכונות. בכלי שיט קטנים השיפוליים הם החלק הפנימי של תחתית הסירה.

אל השיפוליים מתנקזים נוזלים, בדרך כלל מים, כתוצאה מנזילות או מדליפות מצנרת ומכלולים שונים, והם נקראים מי שיפוליים. בכלי שיט קטנים מותקנת בשיפוליים משאבה חשמלית, המופעלת אוטומטית על ידי מצוף. כאשר מי השיפוליים מגיעים למפלס מסוים, מפעיל המצוף את המשאבה, והיא שואבת את המים אל מחוץ לספינה, עד שהמפלס יורד מתחת לסף שנקבע. 

משאבת השיפוליים היא אחת מאביזרי הבטיחות החשובים ביותר בספינה, שכן היא מונעת ממי השיפוליים לעלות מעל מפלס מסוים. כל עלייה בגובה מי השיפוליים תגרום לספינה לשקוע עמוק יותר בתוך המים, דבר שעלול להביא לטביעתה. מפלס גבוה של מי שיפוליים בספינה, מעיד בדרך כלל על תקלה במשאבת השיפוליים, ומחייב פעולה מיידית להורדת מפלס המים.





איירבוס A340 מתוצרת תאגיד איירבוס הוא מטוס נוסעים רחב גוף לטווחי טיסה ארוכים במיוחד, אשר מיועד בדגמיו המאוחרים לשאת יותר מ-380 נוסעים למרחקים של יותר מ-15,000 ק"מ.

המטוס יוצר וטס לראשונה בשנת 1991, ובטיסת ההדגמה שלו טס ישירות מהעיר טולוז בצרפת, שם נמצא מטה חברת איירבוס, עד חציו השני של העולם: העיר אוקלנד שבניו זילנד. 

שני דגמיו הראשונים של ה-A340, ה-200 וה-300, נמכרו לחברות תעופה רבות בכל רחבי העולם והם משמשים את החברות לטיסותיהן לטווחים ארוכים. שני דגמיו המאוחרים של המטוס הם ה-500 וה-600. ה-500 הוא אחד ממטוסי הנוסעים בעלי טווחי הטיסה ארוכים ביותר בעולם, יותר מ-15,500 ק"מ. הוא טס, בין היתר, בקו התעופה הסדיר הארוך ביותר בעולם: סינגפור-ניוארק (ניו ג'רזי). דגם ה-600 הוא המטוס השני הארוך בעולם לאחר הבואינג בואינג 747-8, אורכו 75.30 מטרים.
המטוס משרת בין השאר בציי חברות התעופה הלאומיות של גרמניה, צרפת, ספרד, ירדן, סינגפור, קנדה, יוון וטורקיה.

למטוס מאפיין ייחודי בחלק מהדגמים בתא הנוסעים. מהקבינה יורדות מדרגות אל חלל בקומת תא המטען בו בממוקמים מספר תאי שירותים. מאפיין זה מאפשר מספר גדול יותר של מושבים במחלקת התיירים ומשפר את השירות לנוסע.

המטוס טס מדי יום לתל אביב בטיסת הבוקר של חברת לופטהאנזה, וכן בחלק מהטיסות של סוויס ושל איבריה איירליינס. הוא המטוס הארוך ביותר הנוחת בנמל התעופה בן-גוריון. 

עד כה התרסק מטוס A340 אחד בלבד, בטורונטו שבקנדה, בתאונה ללא נפגעים.

פיתוח

גרסאות
A340-200
A340-200 הוא הדגם הראשון והבסיסי של המטוס. דגם זה יכול לשאת לשאת 261 נוסעים לטווח של 13,800 ק"מ, או 240 נוסעים לטווח של 15,000 ק"מ. גרסה זו היא הקצרה בסדרת מטוסי A340, ומוטת הכנפיים גדולה יותר מאורך המטוס. דגם זה משמש לטיסות דלות בנוסעים וארוכות טווח, המתחרה של בואינג למטוס זה היא 767-400ER. סה"כ נבנו 75 מטוסים מדגם זה.

בטיסת הדגמה קבע מטוס מדגם זה שיא עולמי למטוס בעל ארבע מנועים, כשטס בשנת 1994 בטיסה ישירה מפריז לאוקלנד, כ-19,000 ק"מ.

גרסה אחת של מטוס זה הוזמנה על ידי סולטאן ברוניי, חסנאל בלקיה. גרסה זו דומה ל-A340-300E, אולם הטווח המקסימלי הוא 15,000 ק"מ כמו ה-A340-200, ומכונה A340-8000. מטוס זה נמסר לסולטאן ברוניי בנובמבר 1998, אולם הוא מעולם לא נכנס לשירות אצל הלקוח המקורי. בפברואר 2007 נרכש המטוס על ידי חברת התעופה הסעודית סעודי ערביין איירליינס, ומשמש לטיסות VIP. 

בעקבות פיתוח גרסת ה-8000 שופרו שאר מטוסי ה-A340-200, והם כונו 200s. בסה"כ יוצרו 28 מטוסי A340-200, כיום מפעילות את המטוס סאות' אפריקן איירווייז, רויאל ג'ורדניאן, איג'יפטאייר, אארולינאס ארחנטינס, וקונביאסה.

A340-300
A340-300 היא הגרסה השנייה למטוס, טסה לראשונה ב-25 באוקטובר 1991, ונכנסה לשירות בחברות התעופה אייר פראנס ולופטהנזה במרץ 1993. גרסה זו מסוגלת לשאת 295 נוסעים בשלוש מחלקות למרחק של 12,400 ק"מ. הדגם המתחרה של בואינג הוא 777-200ER, הדגם המחליף יהיה האיירבוס A350-900. בדגם זה הוגדלו אורך המטוס ומשקל ההמראה המרבי, אך הוקטן טווח הטיסה. בסה"כ נבנו 53 מטוסים מדגם זה.

A340-300E
A340-300E מכונה גם A340-300X, מופעל על ידי מנועי CFM56-5C4 משופרים. המטוס הראשון מדגם זה נמסר לסינגפור איירליינס באפריל 1996, המפעילה הגדולה של דגם זה היא לופטהנזה (26 מטוסים).
 
שני מטוסים מדגם זה נרכשו על ידי הלופטוואפה, ומשמשים כמטוסי VIP עבור נשיא גרמניה, וממשלת גרמניה.

A340-300 Enhanced הדגם המשופר של המטוס, מצויד במערכת טוס-על-חוט, ובמערכות אוויוניקה משופרות. הראשון מדגם זה נמסר לסאות' אפריקן איירווייז בשנת 2003. בסה"כ נבנו 149 מטוסים מדגם זה.

A340-500
A340-500 הוא הדגם לטיסות בעלות טווח ארוך במיוחד, המטוס מסוגל להטיס 313 נוסעים למרחק של 16,060 ק"מ, מטוס זה היה המטוס בעל הטווח הארוך בעולם עד כניסתו לשירות של הדגם המתחרה של בואינג: 777-200LR בפברואר 2006. המטוס טס לראשונה ב-11 בפברואר 2002, ונכנס לשירות ב-3 בדצמבר אותה השנה בחברת אמירטס.

מטוס זה טס ללא הפסקה בין נמל התעופה סינגפור צ'נגי לנמל התעופה ניוארק ליברטי, 15,344 ק"מ 18.3 שעות הקו הארוך בעולם.
בהשוואה ל-A340-300 הוגדלו בדגם זה האורך ב-4.3 מטר, שטח הכנף, מהירות השיוט, וקיבולת הדלק ב-50%. בשל אורך המטוס הותקנו בו מצלמות בחלק האחורי, ע"מ לסייע לטייסים בנסיעה על הקרקע. בדגם זה הוחלפו המנועים לטראנס 500 תוצרת רולס רויס.

A340-500HGW
A340-500HGW טס לראשונה ב-13 באוקטובר 2006, ונמסר ב-11 באפריל 2007 לחברת התעופה תאי. בגרסה זו הוגדלה קיבולת הדלק ב-7,190 ליטר, וטווח הטיסה ב-940 ק"מ.

שלושה מטוסים מדגם זה הוזמנו בחברת התעופה ההודית קינגפישר איירליינס, קינגפישר התכוונה להפעיל באמצעותם טיסות ישירות מהודו לצפון אמריקה, אולם בשל המיתון העולמי נמכרו מטוסים אלו לחברה הניגרית אריק אייר.

A340-600
A340-600 הוא הדגם המתחרה של הבואינג 747, המטוס מסוגל לשאת 379 נוסעים בשלוש מחלקות לטווח של 13,900 ק"מ. המטוס מספק קיבולת נוסעים דומה ל-747, אך בשונה ממנו ל-A340-600 נפח מטען גדול יותר ב-25%.
 
דגם זה טס לראשונה ב-23 באפריל 2001, ונכנס לשירות באוגוסט 2002 בחברת התעופה וירג'ין אטלנטיק. המקבילה של בואינג לדגם זה היא ה-777-300ER, והמחליפה של איירבוס תהייה A350-1000 שגם היא תתחרה בבואינג 777-300ER.

ה-A340-600 ארוך ב-12 מטר מהדגם הבסיסי, 4 מטר מבואינג 747-400, ו-2.3 מהאיירבוס A380. עד לטיסתו הראשונה של הבואינג 747-8 בפברואר 2010, החזיק מטוס זה בתואר המטוס הארוך בעולם.
מדגם זה הוסיפה איירבוס ארבעה גלגלים במרכז המטוס, ע"מ להתמודד עם העלייה במשקל ההמראה המקסימלי. חידוש נוסף שנעשה בדגם זה הוא הוספת תאי שירותים בסיפון התחתון, 
באפריל 2007 דיווח הטיימס כי איירבוס המליצה לחברות התעופה שרכשו את המטוס, להפחית את משקל המטען ב-5 טון, בכדי לפצות על עודף משקל שגורם למרכז הכובד של המטוס לנוע קדימה ובכך מקטין את מהירות השיוט. 

A340-600HGW
A340-600HGW טס לראשונה ב-18 בנובמבר 2005, וקיבל את אישור הרשויות באפריל 2006. לדגם זה קיבולת דלק מוגדלת, מנועים חזקים יותר, וטווח גדול יותר. בייצורו של דגם זה נעשה שימוש בטכנולוגיות ייצור חדשות כריתוך בלייזר. לדגם זה מנועי רולס רויס טרנט 560.

בסלון האווירי בפריז של שנת 2003, הזמינה אמירטס 18 מטוסים ובכך הייתה לחברת התעופה הראשונה שהזמינה מטוסים מדגם זה. בסופו של דבר ביטלה אמירטס את ההזמנה, והיריבה קטאר איירווייז רכשה את המטוסים.

מפרט טכני

קישורים חיצוניים

* באתר איירבוס
*  מדיה וקבצים בנושא באתר Airliners.net
*  מדיה וקבצים בנושא באתר "JetPhotos"


 

הסוכנות הבינלאומית לאנרגיה אטומית - סבא"א (באנגלית: International Atomic Energy Agency - IAEA) - סוכנות בינלאומית שהוקמה ב-29 ביולי 1957, ביוזמת האומות המאוחדות וארצות הברית, במטרה לקדם את השימוש באנרגיה אטומית לצרכים אזרחיים, ולמנוע את השימוש בה לצרכים צבאיים.

בסוכנות חברות 151 מדינות (נכון לשנת 2011), ונציגיהן מתכנסים פעם בשנה לאספה כללית, כדי לבחור 35 חברים לצוות המצומצם. הצוות מתכנס חמש פעמים בשנה, ומכין הצעות שמגיעות להצבעה באספה הכללית.

מטה הסוכנות נמצא בעיר וינה, בירת אוסטריה. משרדים נוספים נמצאים בערים טורונטו (קנדה), ז'נבה (שווייץ), ניו יורק (ארצות הברית) וטוקיו (בירת יפן). הסוכנות מפעילה מעבדות באוסטריה ובמונקו, ומרכז מחקר באיטליה (בשיתוף האו"ם).

הסוכנות עוסקת בסיוע מדעי וטכני לשימושים אזרחיים באנרגיה אטומית, קובעת תקני בטיחות ומפקחת על שמירתם. בנוסף, הסוכנות עורכת בדיקות וחקירות בחשד להפרת האמנה למניעת הפצת נשק גרעיני, בחסות האו"ם. הבדיקות הבולטות ביותר הן בדיקת תוכנית הגרעין של עיראק (עד להשמדת הכור הגרעיני אוסיראק על ידי חיל האוויר הישראלי בשנת 1981), ובדיקת תוכנית הגרעין של איראן. 

משנת 1981 עד שנת 1997 כיהן בתפקיד מנכ"ל הסוכנות השבדי האנס בליקס. אחריו כיהן בתפקיד מוחמד אל-בראדעי, נציג מצרים. ב-2 ביולי 2009, נבחר נציג יפן, יוקיה אמאנו, לעמוד בראש הסוכנות. ב-14 בספטמבר 2009 אישרה המליאה הכללית של הסוכנות בווינה את מינויו של אמאנו לתפקיד ראש הסוכנות.

הסוכנות זכתה (במשותף עם מנהלה אל בראדעי) בפרס נובל לשלום לשנת 2005.

מבנה הסוכנות ותחומי פעולתה
מעמדה של הסוכנות לאנרגיה אטומית הוא סוכנות מיוחדת של האומות המאוחדות. הסוכנות איננה נמצאת בשליטה ישירה של האו"ם, אולם היא מדווחת לאסיפה הכללית של האומות המאוחדות ולמועצת הביטחון. מבנה הסוכנות ותחומי פעולתה הוגדרו באמנת היסוד של הסוכנות: "חוקת הסוכנות הבינלאומית לאנרגיה אטומית". הסוכנות מורכבת משלושה גופים עיקריים: מועצת המנהלים, האסיפה הכללית והמזכירות.

מועצת המנהלים של הסוכנות היא אחת משני הגופים האחראיים לקביעת מדיניות הסוכנות. המועצה מורכבת מ-13 נציגי מדינות אשר כיהנו תקופת כהונה במועצה הקודמת ומ-22 נציגים שנבחרו על ידי האסיפה הכללית. המועצה הפורשת ממנה 10 נציגים ממדינות שהן המתקדמות ביותר בפיתוח טכנולוגיה גרעינית ושלושה נוספים ממדינות מתקדמות ביותר, שלא באזורי העולם מהם נבחרו עשרת הנציגים הראשונים, זאת מתוך האזורים הבאים: צפון אמריקה, אמריקה הלטינית, מערב אירופה, מזרח אירופה, אפריקה, המזרח התיכון ודרום אסיה, דרום מזרח אסיה, האוקיינוס השקט והמזרח הרחוק. נציגים אלה נבחרים לתקופת כהונה של שנה אחת. 22 הנציגים הנוספים במועצה נבחרים על ידי האסיפה לתקופת כהונה של שנתיים, 11 מתוכם נבחרים מדי שנה. חוקת הסוכנות מחייבת אף גיוון גאוגרפי עולמי לנציגים הנבחרים לתקופת כהונה של שנתיים. 

מועצת המנהלים מתכנסת חמש פעמים בשנה ואחראית לקבלת רוב החלטות המדיניות של הסוכנות. המועצה מגישה המלצותיה, באשר לתקציב הסוכנות ופעילויותיה, לאסיפה הכללית של הסוכנות. המועצה אחראית לפרסום תקני הסוכנות וממנה את המנהל הכללי של הסוכנות, בכפוף לאישור האסיפה הכללית. לכל חבר במועצה קול בודד בהצבעותיה והחלטותיה בענייני תקציב צריכות להתקבל ברוב של שני-שליש הקולות, בעוד שבעניינים אחרים די ברוב רגיל. 

האסיפה הכללית של הסוכנות היא הגוף המשני לקביעת מדיניות. האסיפה מורכבת מנציגי 144 המדינות החברות. האסיפה מתכנסת אחת לשנה, בחודש ספטמבר, כדי לאשר את פעולות הסוכנות ותקציבה, כפי שהוגשו בפניה על ידי מועצת המנהלים. האסיפה הכללית ממנה לה נשיא בכל התכנסות שנתית. תפקודה של האסיפה הכללית של הסוכנות דומה לזה של האסיפה הכללית של האומות המאוחדות.

מזכירות הסוכנות היא הגוף המקצועי של הסוכנות לאנרגיה אטומית. בראש המזכירות עומד המנהל הכללי, האחראי לאכיפת הפעולות שעליהן החליטו מועצת המנהלים והאסיפה הכללית. המנהל הכללי נבחר על ידי מועצת המנהלים ומינויו מאושר על ידי האסיפה הכללית לתקופת כהונה של ארבע שנים. המנהל הכללי מפקח על פעולתן של שש מחלקות בסוכנות המוציאות לפועל את מדיניותה. מחלקות הסוכנות הן: אנרגיה אטומית, בטיחות גרעינית וביטחון, מדעי הגרעין וישומים, אמצעי בטיחות, שיתוף פעולה טכני וניהול.

תקציב הסוכנות מורכב משני חלקים. התקציב השוטף ממנו ממומנות רוב פעולות הסוכנות ואשר בשנת 2006 היה בסך 290 מיליון דולר, בא מדמי החבר השנתיים שמשלמת כל מדינה. תקציב שיתוף הפעולה הטכני ממומן מתרומות של חלק מן המדינות החברות מתוך מטרה לאסוף כ-80 מיליון דולר לשנה.

פעילות ישראל בסוכנות הבינלאומית לאנרגיה אטומית (סבא"א)

ישראל חברה בסבא"א מאז הקמתה של הסוכנות בשנת 1957. 

הוועדה לאנרגיה אטומית מופקדת מטעם מדינת ישראל על הקשר בין ישראל לסבא"א.

ישראל מיוצגת בסבא"א על ידי נציג במעמד של שגריר. השגריר הנוכחי הוא ישראל מיכאלי, שנכנס לתפקידו ב-1 באוקטובר 2004. השגרירה הקודמת הייתה הד"ר גבריאלה גפני.

ישראל משתתפת בוועידות הכלליות של סבא"א, המתקיימות מדי שנה במטה הסוכנות בווינה, אוסטריה. בראש משלחת ישראל עומד מנכ"ל הוועדה לאנרגיה אטומית. 

כור המחקר בממ"ג נתון לפיקוח סבא"א, מכוח הסכם פיקוח שנחתם בין ישראל לבין הסוכנות בשנת 1966 בנוסף, ישראל חברה במספר אמנות בנושאי גרעין, אשר נחתמו במסגרת סבא"א.

קישורים חיצוניים
* 
* 



 
 

קובט-מערב היא מחוז ברפובליקה של קונגו, במערב המדינה. היא גובלת במחוזים קובט וסאנגה ובמדינת גבון. בירת המחוז היא הכפר אוואו.

קובט מערב היה מקורן של כמה מהתפרצויותיו של נגיף האבולה.



אלכס ליבק (נולד ב-1944), הוא צלם ישראלי. המתעד את החברה הישראלית דרך צילום ישיר, שאינו מבוים. במהלך שנות ה-80 וה-90 של המאה ה-20 פרסם ליבק את תצלומיו במדורים קבועים בעיתונים "חדשות" ו"הארץ", אשר תרמו לביסוסו של הצילום כמדיום פובליציסטי. על יצירתו זכה בשנת 2005 בפרס ישראל בצילום.

ביוגרפיה
אלכס ליבק נולד בתל אביב בשנת 1944. אביו, משה ליבק, עלה לארץ ישראל בשנת 1922 והקים עסק לטקסטיל ליבק למד בביה"ס תל נורדאו, ואחר כך בתיכון עירוני ה'. בהיותו בן 15 או 16 קיבל את מצלמתו הראשונה, מצלמת בראוני (Brownie), מידי אביו, שהיה צלם חובב ונהג לצלם חיילים בריטים ולפתח את התצלומים בחדר חושך ארעי שהוקם בדירת המשפחה בתל אביב.

בשנת 1967 סיים ללימודי פסיכולוגיה ואנתרופולוגיה באוניברסיטת תל אביב. לאחר סיום לימודיו נסע על סיפון האונייה "תיאודור הרצל" לתקופה בת כתשעה חודשים בברזיל. בברזיל התלווה לאנתרופולוג בשם אנתוניו סוארס והחל לתעד כצלם חובב את התושבים המקומיים ואת סביבתם. לאחר תשעה חודשים עבר ללונדון, שם למד בבית ספר לצילום בלונדון עבד כצלם ב־BBC, בעזרת אחד המורים שלו. ב־1971 שב לברזיל. במהלך שנות ה־70 נדד בין ברזיל לבין לונדון, שם הציג תערוכה על חיי היום-יום בעיירה וולברטון ותיעד את מהפכת הפאנק ברוק הבריטי. הוא גם עשה ניסיון כושל להשתלב בהוליווד כצלם סטילס, והציג באוניברסיטת ברקלי תערוכה על אינדיאנים באריזונה. 

ליבק חזר לישראל למלחמת יום הכיפורים אך לא גויס. ב-1981 הגיע ליק עם אשתו, אמנית פלסטית במקצועה, לאשקלון, כדי לתעד את פרויקט שיקום השכונות. הוא עבד עם ציוד שאותו שכר מסטודיו תמורת צילום שתי חתונות בשבוע. באותה שנה החל לעבוד עם רינו צרור בעיתון "אנשים" וביחד איתו עבר ל"חדשות". 

באפריל 1984 צילם את התמונה שפורסמה בעיתון "חדשות" בה נראים שני אנשי שב"כ מובילים את אחד ממחבלי קו 300, כשהוא עדיין בחיים. התמונה, שפורסמה בניגוד להוראת הצנזורה הצבאית, עוררה את פרשת קו 300. כאשר "חדשות" נסגר ב־1993, עבר ליבק ל"הארץ" והפך לחבר קבוע במערכת. ב"הארץ" מפרסם ליבק את המדור הצילומי "הארץ שלנו" והמדור "המאה ה־21". בנוסף צילם ל"הארץ" בשנת 2005 סדרה של תמונות שמתעדות את העוני בישראל.

ב-2010 פוטר ליבק מעיתון "הארץ", כשנתיים לפני מועד יציאתו לגמלאות, אך המשיך לעבוד עבור העיתון.

פרסם חמישה ספרי צילום במהלך חייו: "עין לציון" בעריכת דוד טרטקובר, "סרנדה תל אביבית" (שירים של אלתרמן וצילומים של ליבק), "הארץ שלנו" ו"כמו כלב" בהוצאת "כתר" (שכולו תצלומים של כלבים) ו-"ישראל: המאה העשרים ואחת".

ליבק מרצה במכללה חברתית כלכלית ומלמד קורסי צילום רחוב וצילום דוקומנטרי יחד עם פליקס לופה בגליץ - בית ספר לצילום. 

הוא חי עם זוגתו שרי אנסקי וילדם המשותף.

המשפט
ליבק עמד במרכזו של דיון משפטי תקדימי שעסק בהתנגשות שבין חופש היצירה לפגיעה בפרטיות. בשנת 2002 נתבע ליבק על ידי אדם חרדי שצולם על ידו במקום ציבורי על רקע תמונת פרסומת של נערה בלבוש נועז. הוא הזהיר את ליבק לבל יצלמו אך ליבק השיב כי הצילום הוא לצורך פרטי ולא יפורסם. כעבור זמן פורסמה התמונה במדורו של ליבק "הארץ שלנו" בעיתון "הארץ". האיש תבע את ליבק על פגיעה בפרטיותו וברגשותיו. בית משפט השלום בתל אביב מצא את ליבק אשם בהפרת פרטיותו, שכן לפי נסיבות התובע היה בפרסום התמונה כדי להשפילו או לבזותו בעיני החברה שאליה הוא משתייך. היא הטילה על ליבק ועל "הארץ" סכום פיצויים בסך 20,000 ש"ח.

ליבק ו"הארץ" ערערו על פסק הדין, אשר לטענתם יעקור את אומנות הצילום העיתונאי, שכן מעתה הוא יחייב צלמי עיתונות לתת את הדין על ביזיונו של אדם שצולם על ידם. בשנת 2006 קיבל בית המשפט המחוזי בתל אביב את ערעורם וביטל את תשלום הפיצויים. בפסק דינו כתב השופט כי התובע היה מודע לאופיו של המקום והוא שהה בו מתוך בחירה חופשית, ולכן היה עליו לקחת בחשבון את ההשלכות של מעשהו. התובע ערער על פסק הדין בבית המשפט העליון, ובשנת 2008 ביטלו שופטי בית המשפט העליון את פסק דינו של בית המשפט המחוזי והותירו את תשלום הפיצויים על כנו. השופטים נמנעו מדיון עקרוני בנושא עצמו ואת החלטתם לקבל את ערעורו של התובע תלו בהפרת הבטחתו של ליבק לתובע שלא יפרסם את התצלום.

פרס ישראל
אלכס ליבק זכה בפרס ישראל לצילום לשנת 2005 התשס"ה. בנימוקי השופטים נאמר: "אין עוד צלם כאלכס ליבק המעורה כל כך בחוויה הישראלית. הוא ניחן במחויבות ומשמעת, ראיה מקורית ונוקבת, לעתים אירונית של המציאות הישראלית על המובלעות הנידחות שלה. ליבק מצלם מתוך חירות מחשבתית ואמפטיה ומתוך התבוננות פואטית במחוות הרגעיות של המתרחש ברחוב הישראלי".

למרות היותו של ליבק אנטי-ממסדי הוא הגיב בהתרגשות על קבלת הפרס ואמר: "אמנם הפרס הזה ניתן על ידי הממסד אבל לא הממסד קובע מי יקבל אותו. מי שישב בחבר השופטים אלו אנשים שאני מאוד מעריך".

ספריו
* עין לציון בעריכת דוד טרטקובר, הוצאת עם עובד, 1994.
* סרנדה תל אביבית, עם נתן אלתרמן (שירים), הוצאת הקיבוץ המאוחד, 2000.
* הארץ שלנו, הקדמה: דניאל בן סימון, הוצאת משרד הביטחון והוצאת כרמל, 2000.
* כמו כלב, בעריכת דוד טרטקובר, הוצאת כתר, 2005.
* ישראל: המאה העשרים ואחת, הקדמה: רונית מטלון, הוצאת כרמל, 2008.

קישורים חיצוניים
*
 באתר פרס ישראל
*
*, באתר חד"ש
* 
*
*
* 
* - ראיון עם הצלם אלכס ליבק
* - בראיון לעיתון בלייזר
*, ראיון בגיליון 003 במגזין הצילום קומפוזיציה
* - ראיון היסטורי עם הצלם אלכס ליבק באתר הצילום הישראלי MegaPixel 
* 

הערות שוליים


 
 


מופע הארנבות של ד"ר קספר היא להקת רוק ישראלית. הלהקה הוקמה ב-1991, התפרקה ב-1996, התאחדה לזמן קצר ב-2004 לסיבוב הופעות, והתאחדה בשנית ב-2007 ומופיעה עד היום. הלהקה נחשבת לחלק מגל להקות רוק ישראלי שצמחו בתחילת שנות התשעים, וביחד עם להקות כמו איפה הילד מהווה את אחת הבולטות שבהן.

היסטוריה

בחמש השנים הראשונות לפעילותה הוציאה הלהקה שלושה אלבומים. אלבום הבכורה של הלהקה שיצא ב-1993 הצליח מאוד, זכה לביקורות חיוביות והניב מספר להיטים. שני האלבומים שיצאו אחריו ב-1994 וב-1995 לא הצליחו לשחזר את הצלחתו המסחרית, וכישלון זה הוביל בסופו של דבר להתפרקות הלהקה. בין להיטי הלהקה: "תראו אותי", "אחלום לנצח", "השיר שלי" ו"בשמלה אדומה".

לאחר התפרקות הלהקה עזב הגיטריסט אורן ברזילי לארצות הברית והיה מנהל מוזיקלי של ראפרים. בהמשך הוא חזר לישראל והפיק אלבומים ללהקות רוק. שי להב הקים (כמפיק) להקת בנים, היי פייב, אשר התפרקה מאוחר יותר. באלבומם האחרון היי פייב הקליטו גירסת כיסוי ל"אחלום לנצח" של הלהקה. איציק רייזנברג שעזב את הלהקה לפני התפרקותה חזר בתשובה וצביקה כהן הפסיק לנגן וכיום הוא מנהל מלון בבוסטון בארה"ב. שי נובלמן המשיך לקריירת סולו, לצד עבודה בתחומי המשחק והתקשורת.

בעשור הראשון של המאה ה-21 פתח שי נובלמן בקריירת סולו בינלאומית מצליחה.

בקיץ 2004 התאחדה הלהקה וחזרה לסיבוב הופעות. שנה לאחר מכן יצא אלבום בהופעה חיה מאחת מהופעות האיחוד. בעקבות ההצלחה של סיבוב הופעות זה, יצאה הלהקה באוקטובר 2005 לסיבוב הופעות נוסף, ובו שש הופעות.

בקיץ 2007 החליטו אורן ברזילי ושי להב על איחוד נוסף למשך הקיץ. ההופעות היו אמורות להתחיל כבר ביוני, אך בעקבות אבל במשפחתו של אחד מחברי הלהקה נדחו ההופעות ליולי.  ביחד עם אורן זיו, גלעד פסטרנק ויובי חייבי הרכיבו השניים הרכב חדש ללהקה והקליטו שני שירים חדשים, "עולם שקט" ו"אז" וקטע אינסטרומנטלי בשם "אגמה" ששולבו בהופעות. בסבב הופעות זה הודיעו כי ייכנסו להקלטות של אלבום חדש בספטמבר. 

לאחר הצלחת סבב הופעות הקיץ וההחלטה להקליט אלבום חדש, יצאה הלהקה לסיבוב הופעות נוסף לקראת האלבום. ביוני 2008 הוציאה הלהקה סינגל ראשון לקראת האלבום הבא, בשם "היא כל הסיפור". זמן קצר לאחר יציאת הסינגל היא כל הסיפור, הלהקה יצאה להפסקה של כמספר חודשים, בעקבות מחלתו של ברזילי (תסמונת גיאן-בארה) . לאחר הבראתו, יצאה הלהקה לסיבוב הופעות מחודש והוציאה את הסינגלים "עולם שקט" ו-"האש שלה". ב-2 באפריל 2009, יצא האלבום "סוף לא טוב" שזכה להצלחה. מאוחר יותר הצטרף ללהקה אריאל פוליאקוב.

באפריל 2011 הוציאה הלהקה את הסינגל "הכל יהיה בסדר". ב-9 באוגוסט יצא הסינגל "אף אחד לא גר כאן יותר", ובתחילת ספטמבר הוציאו את הסינגל "אדמתי" לקראת יציאת האלבום החדש והחמישי במספר, "בן חורג"

דיסקוגרפיה
אלבומים
*מופע הארנבות של ד"ר קספר (1993)
*מופע הארנבות של ד"ר קספר 2 (1994)
*הו הו (1995)
*סוף לא טוב (2009)
*בן חורג (2011)

הופעות
*מופע הארנבות של ד"ר קספר בהופעה חיה (2005)

קישורים חיצוניים
* - האתר הרשמי.
* - אתר מעריצים.
*
*
* 
* 
* באתר "הארץ"
* -אתר "הבמה"
* - מתוך אתר "וואלה!" 
*, "nrg"
* נויה כוכבי,, "עכבר העיר", 24.4.2009
* 


קבוצת הפלטינה או משפחת הפלטינה היא קבוצה שמכילה שש מתכות בעלות תכונות פיזיקליות וכימיות דומות. המתכות הן רותניום, רודיום, פלדיום, אוסמיום, אירידיום ופלטינה. כה רב הוא הדמיון ביניהן, עד כי לרוב הן נמצאות בטבע בשכנות זו לזו. דמיון זה נובע מכך, שמתכות מעבר אלו צמודות אחת לשנייה בטבלה המחזורית ויוצרות צורת מלבן.
היסטוריה
סגסוגות פלטינה טבעיות היו ידועות לאדם כבר מלפני מאות שנים. האזכור האירופאי הראשון לפלטינה היה בכתביו של הומניסט איטלקי ב-1557 כשכתב על מתכת מסתורית שנמצאה במכרות במרכז אמריקה. 

הספרדים כינו את המתכת "פלטינה" או "כסף קטן" כשהם נתקלו בה לראשונה בקולומביה. הספרדים התייחסו אל פלטינה בתור זיהום בכסף שהם כרו.

שימושים

שש המתכות הללו מתפקדות כזרזים של תגובות כימיות, בעלות עמידות יוצאת דופן לתגובות כימיות רבות ומתאימות לתכשיטים. כמו כן, יש להן מערך אלקטרונים יציב במיוחד. תכונות אלו מנוצלות על ידי התעשייה.

התעשייה הכימית משתמשת בפלטינה או סגסוגות פלטינה ורודיום בזירוז תהליכים כימיים כמו חימצון חלקי של אמוניה תוך יצירת חנקן חמצני שהוא חומר גלם לדשנים, חומרי נפץ וחומצה חנקתית.

למתכות מקבוצת הפלטינה שימוש נרחב בסינתזות בכימיה אורגנית.

בבתי זיקוק, פלטינה היא זרז שימושי בטיהור נפט גולמי ותהליכים נוספים בייצור אוקטן, בנזין ותרכובות ארומטיות לתעשייה הפטרוכימית.

מאז 1979, יצרני מכוניות משתמשים במתכות מקבוצת הפלטינה בתור משטחים מחמצנים בממיר קטליטי, שגורמים לפחמן חד-חמצני (CO) להגיב עם חמצן וליצור פחמן דו-חמצני (CO_2_) ובכך להפחית את הנזק הסביבתי.



 

ז'ואן מירו אי פרה (קטלאנית: Joan Miró i Ferrà; נכתב גם חואן על-פי ההגייה הספרדית) (20 באפריל 1893 - 25 בדצמבר 1983), צייר, פסל וקדר שנולד בברצלונה, קטלוניה, ספרד, אשר היה מהאמנים הגדולים של זרם הסוריאליזם המופשט. חואן מירו פעל בשלוש ערים שונות - פאריז, ניו-יורק וברצלונה וחי לא מעט על המטוס בין שלושת ערים אילו ושלושתן מחזיקות בחלק מיצירותיו המפורסמות.

הוא נמשך לקהילת האמנים שהתקבצה במונפרנס ועבר לפריז ב-1920, שם פיתח את סגנונו הייחודי בהשפעת משוררים וסופרים סוריאליסטים. עבודותיו הסוריאליסטיות נחשבות מהמקוריות ביותר במאה ה-20.

ב-1926 שיתף פעולה עם מקס ארנסט. בעזרתו של מירו, יצר ארנסט את טכניקת הגרטאז' - גירוד צבע יבש מהבד.

מירו נישא לפילר חונקוסה בפלמה דה מיורקה ב-12 באוקטובר 1929, ולזוג נולדה בת, דולורס, ב-17 ביולי 1931.

מירו היה מהרדיקליים ביותר מבין התאורטיקנים הסוריאליסטים (מייסד הסוריאליזם אנדרה ברטון תיאר את מירו כ"הסוריאליסט ביותר מכולנו"), ובכמה מאמרים וראיונות החל משנות ה-30 הביע בוז לציור קונבנציונלי ואת רצונו "לרצוח" אותו לטובת אמצעי חדש להבעה. 
אך יחד עם סגנננו הסוראליסטי הקיצוני של מירו הוא הרבה להשתמש ב"עוגנים" בעבודותיו. הכוונה היא שאת מרבית עבודותיו הוא מבסס על אובייקט אחד או שניים ברורים וקלים לזיהוי (למרות השינוי המתבצע בהם). אובייקטים אילו מאפשרים למתבונן להבין יותר בקלות את נושא הציור. לרוב העוגנים של מירו הם דמויות של נשים, גורמי השמים ובעלי חיים. דוגמאות לעוגנים ביצירותיו של מירו בציור האישה המתרחצת (עוגן של דמות אישה, שיערה וירח).  "האמהות" (עוגן של דמויות נשים) והארוחה אצל הנסיכה הקטנה (שדמות הילדה משמשת כעוגן).  

בעשורים האחרונים לחייו האיץ מירו את עבודתו באמצעים שונים ויצר מאות יצירות קרמיקה, כולל 'חומת השמש' ו'חומת הירח' בבניין אונסק"ו בפריז. בין השאר הוא הכין גם ציורי חלון זמניים על זכוכית.

ב-1954 זכה בפרס ההדפס של תערוכת הביאנלה של ונציה, וב-1980 קיבל את מדליית הזהב לאמנויות היפות ממלך ספרד, חואן קרלוס הראשון.

למירו נודעה השפעה רבה על ציירי האקספרסיוניזם המופשט, ביניהם גורקי, פולוק ורותקו. אולם ההשפעה לא הייתה חד-צדדית: החל משנות ה-60 ניכרה בציוריו של מירו השפעה חוזרת של אותם אמני המופשט האמריקאים, שהושפעו כאמור בתחילת דרכם ממירו עצמו. שלושת ציורי "כחול" משנת 1961, המוצגים במרכז ז'ורז' פומפידו בפריז, הם עדות מובהקת לכך.

אחת הסיבות לאהבה הגדולה של בני העיר ברצלונה למירו נעוצה בהתנהלותו הפוליטית ולאו דווקא האומנותית. מירו התנגד למשטר פרנקו ואף יצר יצירות מפורסמות הקורות תיגר על משטרו של הגנרל (כמו החקלאי הקטלני וכרזת "עזרו לספרד" שנועדה לעודד מתנדבים מכל העולם לבוא ולתמוך ברפובליקאים). למרות שידע שחייו בסכנה, ביקר מירו בברצלונה בזמן מלחמת האזרחים ואף לאחר ניצחון פרנקו, כדי לעודד את רוח בני העם הקטלוני.         

בשנות חייו האחרונות העלה מירו על הכתב את רעיונותיו הפחות ידועים והרדיקליים ביותר, וחקר אפשרויות של פיסול בגז וציור בארבעה ממדים. מירו נפטר במיורקה, ונקבר בבית העלמין במונז'ואיק שבברצלונה.

כיום נמכרים ציוריו בסכומים של עד שמונה מיליון דולר. רבות מעבודותיו מוצגות במכון ז'ואן מירו בברצלונה.

בין יצירותיו הבולטות:
* "אישה וציפור" (פסל סביבתי בברצלונה)
* "מלחמת שוורים"
* "קונסטלציה"
* ציור קיר מקרמיקה בשדה התעופה של ברצלונה

גלריית פסלים
בנוסף לעיסוקו המרכזי כצייר, היה מירו גם פסל מוערך. ניתן להבחין בדמיון לא מבוטל בין סגנון פיסולו של מירו לבין סגנונו של הפסל הבריטי המפורסם הנרי מור.

 

קישורים חיצוניים

* - מוזיאון מירו בברצלונה
* אילנה גרף,, באתר
* 
* 



מי מלך (מלטינית:Aqua regia) הם תערובת של חומצה חנקתית וחומצת מימן כלורי ביחס 3:1 בהתאמה. 

צבע התערובת צהבהב והיא מסוגלת לשתך חומרים רבים. מי מלך נמנים עם קבוצה מצומצמת של חומרים המסוגלים להמס זהב ופלטינה. השם "מי מלך" בא מהמתכות האציליות שביניהן זהב, טנטלום ופלטינה. למי מלך תפקיד בחריטה במספר תהליכים אנליטיים. מי מלך הם חומר שאינו מחזיק מעמד זמן רב (התערובת מתנדפת) ולכן יוצרים אותו מספר רגעים לפני שמשתמשים בו.
היסטוריה
חומצת מימן כלורי התגלתה בשנת 800 (בקירוב) על ידי אלכימאי פרסי כשעירבב מלח עם חומצה גופרתית. לאחר מכן כשעירבב את חומצת המימן הכלורי עם חומצה חנקתית והצליח להמיס זהב, אלכימאים קיבלו ממנו השראה וחשבו שיוכלו למצוא את אבן החכמים.
פעולה כימית

מי מלך יכולים להמיס חומרים רבים מכיוון שהם מכילים גם חומצה חנקתית וגם חומצת מימן כלורי, כשלכל אחת מהן "ביצועים" שונים. חומצה חנקתית היא חומר מחמצן חזק שיכול להמיס כמוית מזעריות של זהב וליצור יוני זהב. חומצת מימן כלורי מספקת יוני כלור שמגיבים עם הזהב, כך:




ההמנון הלאומי של צ'כיה הוא "היכן ביתי?" (בצ'כית: Kde domov můj). הוא אומץ כהמנון צ'כיה בשנת 1993.

מילות ההמנון


ראו גם




המנטרה הַרֵא קְרִישְנַה, הנקראת גם ביראת כבוד המַהָא-מנטרה (הגדולה או הקדושה מבין המנטרות), היא תפילה בת שש-עשרה מילים המורכבת משמותיו של אלוהים בסנסקריט. מנטרה זו הופיעה לראשונה בקַלִי-סַנְטַרַנַה אוּפַּנִישַד. היא הפכה לנגישה לציבור הרחב החל מן המאה ה-15 בעקבות תנועת הבְּהַקְטִי של שְרִי צַ'יְתַנְיַה מַהָאפְּרַבְּהוּ (1534-1486), הגָאוּדִיַה וָאִישְנַוִיזם.

על פי התאולוגיה הגאודיה ואישנוית, התודעה המקורית ומטרת החיים היא אהבת אלוהים (קרישנה). משנות ה-60 ואילך מנטרה זו הפכה למפורסמת במערב בזכותו של א.צ'. בְּהַקְתִיוֵדָאנְתַה סְוָאמִי פְּרַבְּהוּפָּאדַה והתנועה הבינלאומית למען תודעת קרישנה (הידועה גם כ"תנועת הרא קרישנה").

מבנה דקדוקי
המנטרה מורכבת משמות סנסקריטיים ביחסת הפנייה: הַרֵא, קְרִישְנַה ורָאמַה. מבחינה ספרותית, זהו בית שיר במשקל הוֵדי אַנוּשְטוּבּ, בו ארבעה פסוקים המכילים שמונה הברות כל אחד:

הַרֵא קְרִישְנַה הַרֵא קְרִישְנַה קְרִישְנַה קְרִישְנַה הַרֵא הַרֵא / 
 
הַרֵא רָאמַה הַרֵא רָאמַה רָאמַה רָאמַה הַרֵא הַרֵא //

את המילה הַרֵא ניתן לפרש כיחסת הפנייה של 'הַרִי' אחד השמות של האל וִישְנוּ, במשמעות של: "זה שמסלק את האשליה". ניתן גם לפרש את הַרֵא כיחסת הפנייה של הַרָא, שם של רָאדְהָא, אהובתו הנצחית של קְרִישְנַה או השַקְטִי שלו. על פי בְּהַקְתִיוֵדָאנְתַה סְוָאמִי פְּרַבְּהוּפָּאדַה, המילה הַרֵא מתייחסת לאנרגיית האהבה של אלוהים, ואילו קְרִישְנַה ורָאמַה לאלוהים עצמו במשמעות של "שובה לב כל", "ומקור כל העונג". השם רָאמַה יכול להתייחס לרָאמַצַ'נְדְרַה (התגלות של וִישְנוּ), או לקרישנה כרָאדְהָא-רַמַנַה, אהובה של רָאדְהָא. בהימנון וִישְנוּ-סַהַסְרַה-נָאמַה, אותו דיבר בְּהִישְמַה בשבחו של קְרִישְנַה לאחר מלחמת קוּרוּקְשֵתְרַה, קְרִישְנַה אף הוא נקרא רָאמַה. רָאמַה יכול להתייחס גם לבלראמה, אחיו של קְרִישְנַה וההתרחבות הראשונה שלו.

מדיטציה

המדיטציה על המנטרה היא תפילה לאלוהים בה חוזרים על שמותיו בשירה ציבורית (קִירְתַנַה), בשינון אישי (גַ'פַּה), או בלב. א.צ'. בְּהַקְתִיוֵדָאנְתַה סְוָאמִי פְּרַבְּהוּפָּאדַה מתאר את תהליך זימרת המנטרה כך:

. 

רקע היסטורי

המנטרה מופיעה לראשונה בקַלִי-סַנְטַרַנַּה אוּפַּנִישַד, אוּפַּנִישַד וַיְשְנַוִי המקורב לקרישנה יַג'וּר-וֵדַה. באוּפַּנִישַד זה מורה בְּרַהְמָא לנָארַדַה:

 

נָארַדַה מבקש לדעת את שמו של נָארָאיַנַּה, ובְּרַהְמָא משיב:

ישנן גרסאות של הקַלִי-סַנְטַרַנַּה אוּפַּנִישַד בהן מופיעה המנטרה עם הַרֵא רָאמַה לפני הַרֵא קְרִישְנַה, ואחרות עם הַרֵא קְרִישְנַה לפני הַרֵא רָאמַה (כפי שמצוטט למעלה). הגרסה המצוטטת נפוצה יותר במסורות הוַיְשְנַוִיות, אך האמונה הנפוצה היא שהמנטרה אפקטיבית בשתי הגרסאות. 

המנטרה הפכה לפופולרית סביב לשנת 1500 לספירה על ידי שְרִי צַ'יְתַנְיַה מַהָאפְּרַבְּהוּ, אשר חלק את תמצית הידע הוֵדי העתיק עם הקהל הרחב במסעותיו ברחבי הודו.

ב-1965, בהוראת מורו הרוחני, שרילה בהקתיסידדהאנתה סרסותי טאקורה, א.צ'. בהקתיודאנתה סואמי פרבהופאדה, מורה רוחני במסורת הגַאוּדִיַה וַאיְשְנַוִיזם, הפליג מהודו לאמריקה על סף גיל 70 כדי לחלוק את משנתו הרוחנית של צַ'יְתַנְיַה עם המערב. למרות גילו המתקדם, בשתים-עשרה השנים שלאחר מכן הוא הקיף את כדור-הארץ 14 פעמים בסיורי הרצאות אשר נשאו אותו לשש יבשות. הוא הקים והדריך מעבר למאה מרכזים בינלאומיים, והפך את 'הַרֵא קְרִישְנַה' לביטוי ידוע בחלקים נרחבים של העולם.

קישורים חיצוניים
* 
*


 
התרבות המוּשָאבִּית (גם מֻשַאבִּית) הינה תרבות ארכאולוגית לבאנטית בת התקופה האפיפליאוליתית של ציידים־לקטים. אתריה נמצאים בחצי האי סיני, בנגב ובדרום ירדן. בני התרבות המושאבית יצאו ממצרים, כפי הנראה מדלתת הנילוס, והגרו לסיני. נהוג לתארך את ימי התרבות לשנים 14,500 עד 11,000 לפני ימינו, ולה שני שלבים. בנות זמנה של התרבות המושאבית הן התרבות הכבארית הגאומטרית (עד 12,800 לפני ימינו) והתרבות הנאטופית המוקדמת.
   
התרבות קרויה אחר ואדי מושאבי והבסיס לזיהויה כצפון אפריקנית טמון בצורת כלי הצור האופייניים לה, הלהבונים הקמורים וחודי לַה מוּעִילָה (Arched-back Bladets; La Mouillah Points), כמו גם אופן הכנתם, טכניקת הנקר המיקרוליתי (Microburin Technique). נוסף לאלו, מיקרוליתים משולשיים שוני צלעות נמצאו באתרים מושאביים. 
  
המושאבים הגיעו לסיני בעת של נוחות אקלימית שהתאפיינה בריבוי משקעים והתחממות מתונה. נינוחות זאת הובילה, אולי, לריבוי אוכלוסייה. אי לכך, המושאבים, כמו תרבויות אחרות, ניסו לנצל את האזורים אשר מזג האוויר החדש אפשר את יישובם. בהגיעם לסיני ולנגב, פגשו בני התרבות המושאבית בכבארים הגאומטריים. נמצאו דוגמאות לאתרים מושאביים שנבנו על גבי אתרים כבאריים ולהפך. הרקע המושאבי האפריקני הקנה להם, כפי הנראה, את יכולות ההישרדות לנוכח הקשיית התנאים האקלימיים בתקופת הדריאס הצעיר. התחרות על מקורות המזון אשר פחתו גם כך בגין המשבר האקלימי, כנראה הביא להכחדת הכבארים הגאומטריים בדרום.
   
בזמן שהכאברים נעלמו גם מהנוף הצפוני של הארץ, המושאבים והשפעתם הוסיפה לשרוד. לתרבות הרַמוֹנִית, לדוגמה, קשר חזק למושאבים. הרמונים, כך נראה, אמצו מאפיינים אזוריים. מנגד לאבותיהם המושאביים, הם נהגו להתגורר באזורים גבוהים, וסגלו לעצמם כלי צור חדש, החוד הרמוני (Ramonian Point). להם אופייניים גם הלהבונים המשובררים הקטומים אלכסונית וסהרוני חֶלְוַואן (Helwan Lunates).

בתרבות המושאבית קשורות מספר סברות. אחת מהן, סברה אשר טוענת כי הם למעשה פיתוח של התרבות הניצנית האזורית, מטילה ספק ברקע הצפון אפריקני. סברות אחרות קושרות אותם לצמיחת הנאטופים, ומאוחר יותר הגירה חוזרת לתוך מצרים, היכן שהם עמדו מאחור התרבות הבדרית. סברה אחרת גורסת כי הם יבאו את אבני ההשחזה לתוך הלבאנט.

לקריאה נוספת
* ישראל אפעל, היסטוריה של ארץ ישראל – התקופה הקדומה, 54, "התקופה האפי־פליאוליתית", הוצאת יד יצחק בן צבי וכתר, 1982, ירושלים.
*  האנציקלופדיה העברית, כרך ו' – ארץ ישראל, 397&ndash;398, "פרהיסטוריה: התקופה האפיפליאוליתית", הוצאת ספרית הפועלים, 1992.
* אנה בלפר־כהן, תולדות האדם הקדמון, 111&ndash;112, "התרבות הנאטופית", האוניברסיטה המשודרת - משרד הביטחון, 1992 (תשנ"ג), תל־אביב.   



 

יכיני הוא מושב דתי בצפון הנגב ליד העיר שדרות השייך למועצה אזורית שער הנגב. הוא משתייך, מבחינה ארגונית, לתנועת המושבים. המושב נמצא בגובה מאה ועשרים מטר מעל פני הים וכחמישה קילומטרים מצפון לעיר נתיבות. ביישוב כשבע מאות תושבים. במושב קיימים כיום 78 משקים.

שם המושב
היישוב יושב בשטח נחלת שבט שמעון על פי התנ"ך. שמו כשם אחד מבני שמעון: "בני שמעון, למשפחתם לנמואל משפחת הנמואלי, לימין משפחת הימיני; ליכין, משפחת היכיני" ספר במדבר, (פרק כו , פסוק יב). 

היסטוריה
המושב הוקם ב-25 ביולי 1950, תחת השם הזמני "מוחרקה ב'", בגלל קרבתו לכפר הערבי אל-מוח'רקה, שתושביו גורשו במהלך מלחמת העצמאות. ביום העלייה למקום הובאו אליו 174 עולים מפרס וכורדיסטן ששהו במחנה העולים בפרדס חנה. עם הגעתם למקום התברר שלא היו מספיק אוהלים עבורם ואף לא מים ואוכל. רק לאחר מספר ימים קיבלו העולים לחם ואוכל והמקום חובר לרשת המים. 

עקב הקשיים הרבים עזבו חלק מהתושבים את היישוב. לפי המסופר באנציקלופדיה 'מפה', המושב סבל מסכסוכים פנימיים קשים, ועקב כך החליטה הסוכנות היהודית לפרק את המושב ביוני 1952. לפחות חלק מתושבי הכפר לא עזבו את המקום מרצונם אלא פונו על ידי כוחות משטרה.

בשנת 1952 יושבו במקום עולים מתימן שעלו ארצה במבצע מרבד הקסמים והתאכסנו עד אז במעברות עין שמר וצמח. בינואר 1952 היו במושב 100 משפחות מעולי תימן מלוא הקיבולת המתוכננת של המושב. 

בנובמבר 1953 נותק המושב בגלל גשמים והוצנחה לו אספקה מהאוויר. 

בנובמבר 2006 נחנך ביישוב כפר סטודנטים של תלמידים ממכללת ספיר. המושב סובל, ביחד עם שאר יישובי הנגב המערבי, ממתקפות של טילי קסאם.

כלכלת היישוב
עד לשנות השבעים עסקו מרבית תושבי המושב בענפי החקלאות ובמיוחד בגידול סלק סוכר. עקב המשבר בענף החקלאות עברו חלק מתושבי המושב למצוא את פרנסתם מחוץ למושב.

קישורים חיצוניים

* באתר המועצה האזורית שער הנגב
*
* 

הערות שוליים

גלריית תמונות

 



 


וילון הוא מחיצה העשויה מבד או מחומר דומה, שבדרך כלל ניתנת לפתיחה ולסגירה. השימוש הנפוץ בווילון הוא בחלונות של בתי מגורים להחשכת החדר לפעילויות שונות, כגון שינה, וכן לאפשר פרטיות בחדר.

הווילון מחובר בדרך כלל בחלקו העליון למוט או מסילה, באופן שהווילון חופשי לנוע על פניו. דרך נפוצה לתלות כך את הווילון על המוט הוא באמצעות טבעות. בקצוות המוט מקובל לחבר 'סופיות' המונעות את האפשרות שהווילון יגלוש מעל המוט.

סוגים שונים של וילונות

וילון אמבטיה או מקלחת, עשוי ניילון או בד חסין למים, נועד למנוע הרטבת רצפת חדר הרחצה.

פרגוד הוא וילון היוצר חלל פרטי, בדרך כלל לצורך החלפת בגדים,  בתוך חלל גדול. בחנויות בגדים תאי הלבשה נסגרים באמצעות פרגוד. סוג אחר של פרגוד הוא מבנה נייד העשוי ממספר מסגרות או לוחות המחוברים ביניהם בצירים, ויוצר פינת הלבשה זמנית במקום בו יוצב. כמו כן, הצבעה חשאית נעשית בדרך כלל מאחורי פרגוד.

וילונות משמשים גם אמצעי להפרדה ויזואלית בסיטואציות אחרות, בתיאטרון הווילון מכונה "מסך". מאחוריו עוסקים השחקנים בהכנות אחרונות להצגה בעוד הקהל ממתין לתחילתה, עת יורם המסך. 

לווילון יש תפקיד מיוחד בהיסטוריה הנוצרית והיהודית. וילון הפרוכת הפריד בין המקום הקדוש, השמור לכהנים, ל"קודש הקודשים" בבית המקדש בירושלים. בברית החדשה מסופר שכאשר ישו מת, קרעו את וילון בית המקדש לשתיים, לסמל את קריעת החיבור בין האנושות לאלוהיות עקב מותו של ישו.

עיצוב וילונות

עיצוב וילונות הוא אחד מתחומי עיצוב הפנים. מעצב הווילונות הוא מומחה בעיצוב חללים, המכיר ושולט במגוון סוגי הבדים, ויודע לשלבם בתפירה מסוגננת לקבלת השילוב האופטימלי.

עיצוב וילונות מחייב התאמה בין הבדים והתפירה לבין שאר פרטי העיצוב בחלל החדר, לקבלת האווירה הרצויה ללקוח. בעיצוב וילונות משמש מבחר סגנונות: וילונות רומאיים, וילונות מיקדו, וילונות ונציאניים, וילונות גלילה, וילונות ורטיקאליים, וילונות בד, וילונות רינגים (טבעות), וילונות קשירות.

קישורים חיצוניים


 

ברור חיל הוא קיבוץ בצפון הנגב הנמצא בין קריית גת לשדרות. ושייך למועצה אזורית שער הנגב.  היישוב הוקם ב-5 במאי 1948, כדי לשמור על הדרך היחידה ממרכז הארץ לנגב, והיה ליישוב האחרון שהוקם בארץ ישראל בטרם הקמת מדינת ישראל.  מקימיו היו עולים ממצרים, אך במשך השנים קלט עולים רבים מברזיל שהגיעו במסגרת גרעיני תנועת 'הבונים'.במרוצת השנים הפל הקיבוץ למזוהה עימם על ידי התקשורת הישראלית. בשנים 1958 - 1961 חי כאן את שנותיו הראשונות בארץ הקולנוען דוד פרלוב. נשיא עצרת האו"ם בזמן החלטת החלוקה, אוסוולדו ארניה, שהיה ברזילאי תרם את הפטיש בו חתם את הדיון ואת הפרוטוקול המקורי של הדיון לקיבוץ. בשל בעיות בשימור הפרוטוקול הוא הושאר לגנזך המדינה בנובמבר 2009. 

שמו של הקיבוץ כשם יישוב יהודי שהיה כנראה בקרבת מקום בתקופת בית שני, בו מלו היהודים את בניהם בימי גזירות אדריאנוס שאסרו על קיום ברית מילה. במקום זה התגורר רבן יוחנן בן זכאי, כפי שמובא בגמרא: "תנו רבנן: "צדק צדק תרדף" – הלך אחר חכמים לישיבה אחר רבן יוחנן בן זכאי לברור חיל". שמו של היישוב השתמר בשמו של הכפר הערבי הסמוך ברייר.
במרכז הקיבוץ נמצא גן אריכאולוגי בו ניתן למצוא עתיקות מישוב זה שנמצאו במשך השנים בשטחי הקיבוץ. למרות שלא נעשתה חפירה ארכיאולוגית מסודרת במקום, הרי שהממצאים מזוהים עם התקופה הביזנטית והתקופה הרומית.

הקיבוץ היה הקיבוץ הראשון שחילק את נכסי המגורים לחבריו במסגרת שיוך דירות. 

הקיבוץ סובל, ביחד עם שאר יישובי הנגב המערבי, ממתקפות של טילי קסאם מכיוון רצועת עזה.

קישורים חיצוניים

*

* 

הערות שוליים



 

 
על פי הלוח העברי הקבוע, פרשת בר המצווה של ילד שנולד בט' אב היא לרוב פרשת ואתחנן. אבל אם בר המצווה חל בשנה בה פסח, וממילא תשעה באב, הוא בשבת (שנים מקביעויות בשז, גכז, הכז), אז פרשת בר המצווה היא פרשת דברים. 

חגים ומועדים
* תענית תשעה באב

אירועים היסטוריים
*  - חטא המרגלים במדבר (לפי המקרא והמסורת היהודית)
*  - חורבן בית המקדש הראשון (לפי המקרא והמסורת היהודית)
*  - חורבן בית המקדש השני 
*  - חורבן ביתר הקמתה של איליה קפיטולינה במקומה של ירושלים וסיום מרד בר כוכבא (לפי המסורת היהודית)
* ה'רנ"ב - על פי המסורת, ביום זה הסתיים גירוש ספרד
* ה'תרע"ד - פרוץ מלחמת העולם הראשונה
* ה'תרפ"ט - פרוץ מאורעות תרפ"ט

נולדו
* ה'שפ"ו - שבתי צבי, יהודי יליד איזמיר, שנחשב לאחד ממשיחי השקר  (נפטר ב-ה'תל"ז)
* ה'תר"ע - המשורר, המחזאי והכתב נתן אלתרמן
* ה'תרפ"ח - נתיבה בן יהודה, סופרת, אשת רדיו ומילונאית (נפטרה ב-ה'תשע"א).
* ה'תרצ"ב - פיטר אייזנמן, אדריכל אמריקאי

נפטרו
* ה'תקע"ה - רבי יעקב יצחק הורוביץ, "החוזה מלובלין" 
* ה'תשמ"א - רבי יצחק ניסים, הראשון לציון

----
* ח' באב - י' באב
* אב



גבים הוא קיבוץ בצפון הנגב השייך למועצה אזורית שער הנגב. הקיבוץ ממוקם כחצי קילומטר מדרום לעיר שדרות וקילומטר ממזרח לצומת שער הנגב. 

גבים הוקם בשנת 1947 על ידי גרעין של אנשי פלמ"ח יוצאי תנועת  הנוער העובד. במהלך השנים הצטרפו לקיבוץ חברים יוצאי נח"ל ובוגרי תנועת עליית הנוער.

גלריה

קישורים חיצוניים

*




דורות הוא קיבוץ בצפון הנגב ליד העיר שדרות, בתחומי המועצה האזורית שער הנגב.  היישוב הוקם בחנוכה, שנת 1941 ושמו הוא ראשי תבות של שלושת שמות בני משפחת הוז (דוב, רבקה ותרצה הוז) שנספו בתאונת דרכים בכביש תל אביב-חיפה הישן ליד היישוב נורדיה שבשרון. דב הוז היה מהמנהיגים הבולטים של מפלגת העבודה וכן פעל רבות בהגנה ובהסתדרות.
 
היישוב הוקם על ידי עולים מגרמניה שהצטרפו אליהם גרעינים מהארץ, מלטביה ומצ'כיה, השתייך בהקמתו לקיבוץ המאוחד ואחר כך לאיחוד הקבוצות והקיבוצים, לתק"מ ולתנועה הקיבוצית. בשנת 1956 חובר היישוב לרשת החשמל הארצית.

אוכלוסיית הקיבוץ מורכבת, פרט לחברי הקיבוץ, גם מכ-80 ילדים בני משק, מכ-60 סטודנטים ומתושבים נוספים המתגוררים בשכירות בקיבוץ.

הקיבוץ מתקיים מתעשייה, מחקלאות ומתיירות. בין הגידולים החקלאיים ניתן למצוא גזר, שום, תפוחי אדמה, חיטה, מטעי פקאן, הדרים ורפת. בקיבוץ שני מפעלים: מפעל מגופים לתעשייה וחקלאות, ומפעל למוצרי שום. 

דורות בספרות
ספר הילדים  "נא לא לדרוך על הדשא" (1969) של הסופר עודד בצר שהיה אחד מראשוני המתיישבים בקיבוץ דורות, הוא סיפור אוטוביוגרפי במהותו מהווי ימי הראשית של הקיבוץ בנגב, כסיפורו של חלוץ צעיר המספר בגוף ראשון על התנחלות של אנשי קיבוץ "תל אחווה" (שם בדוי לקיבוץ דורות) בשנת 1942 בגבעה מדברית. הספר מתאר אירועים שונים בחיי הקיבוץ: את העלייה על הקרקע, החריש הראשון, חפירת הבאר, ראשית בניית הבתים, היחסים עם השכנים והפיכת הקיבוץ למשק פורח.

גם בספרו הראשון של בצר "ביבר הארגמן" (1956), קובץ סיפורי ילדים,ישנם סיפורים שונים מחיי קיבוץ דורות.

קישורים חיצוניים
*
*
*

הערות שוליים




נחל עוז הוא קיבוץ במישור החוף הדרומי, ליד הערים שדרות ונתיבות וליד רצועת עזה, בתחום המועצה האזורית שער הנגב.  

היישוב הוקם ב-26 ביולי 1951 כהיאחזות הנח"ל הראשונה בישראל, בשם "נחלאים מול עזה".  בשנת 1953 אוזרח כקיבוץ במסגרת איחוד הקבוצות והקיבוצים. 

מקום היישוב נקבע בהתאם לצורכי הביטחון של אותה תקופה, בסמוך לגבול על כביש עזה-באר שבע. בשנותיו הראשונות סבל הקיבוץ מהתקפות "פידאיון" ומפגזים שנחתו בשטחו. בשנת 1956 תקפו חיילים סודנים ששירתו בצבא מצרים ברצועת עזה, את מא"ז הקיבוץ רועי רוטברג, בעת שסייר על סוסתו בשדות, והרגו אותו. החיילים התעללו בגופתו ועקרו את עיניו ממקומן. סיפורו התפרסם כאשר הרמטכ"ל דאז, משה דיין, נשא נאום מרגש על קברו.

בראשית המאה ה-21, לאחר שנים של שקט, שוב סובל הקיבוץ מדי פעם מירי פצמ"רים ורקטות "קסאם" מרצועת עזה.

ענפי הייצור הראשיים כיום: חקלאות, רפת, לול, מפעל "עוזת" לייצור כלי עבודה ממתכת וחברת ההייטק "עוזויז'ן" לפיתוח מערכות אבטחה באמצעות טלוויזיה במעגל סגור.

בשנת 1997 עבר הקיבוץ תהליך הפרטה מקיף.

בקיבוץ נחל עוז גרות כ-120 משפחות, חציין מחברי הקיבוץ והיתר תושבים.

קישורים חיצוניים

*
*




שִמְעַה היא התנחלות ויישוב קהילתי חילוני ישראלית בהר חברון,  השייך למועצה האזורית הר חברון. היישוב ממוקם דרומית לעיר חברון ומשתייך אידאולוגית לארגון אמנה.

ההתנחלות הוקמה בשנת 1982 כהיאחזות נח"ל ואוזרחה בשנת 1988. שם ההתנחלות נובע משם היישוב הפלסטיני הסמוך סמוע ומשמו של שִמְעַה, אחיו של דוד המלך.

קישורים חיצוניים
 
*
 באתר המועצה האזורית הר-חברון
 באתר יש"ע






תלם היא התנחלות ויישוב קהילתי בהר חברון מערבית לחברון השייך למועצה אזורית הר חברון. 

ההתנחלות הוקמה בשנת 1982, כהיאחזות נח"ל ואוזרחה בשנת 1983 כמושב שיתופי. כיום מתגוררות בתלם כ-35 משפחות: 15 חילוניות ו-20 דתיות, מתוך מטרה ליצירת חיים שיתופיים. בעקבות הצטרפותו של הגרעין הדתי הוקמה במקום ישיבה-בית מדרש "נתיבות דרור" על שמו של מח"ט חברון דרור וינברג, במקום לומדים כ-50 תלמידים.

תלה
ההיסטוריון אוסביוס מקיסריה, בן המאה ה-4, מציין יישוב בשם "תלה" ומתאר אותו בספר השמות כך: "כפר גדול מאוד של יהודים כט"ז מילים מבית גוברין בדרומא". משערים כי מיקומו של זה היה בקרבת היישוב תלם.

אחרים טוענים שהיישוב המדובר שכן מצפון מזרח ל"תל חוילפה" - היום קיבוץ להב - 29 ק"מ צפונית מבאר שבע. באתר נחשפו קברים וגלוסקמאות - ארונות קבורה קטנים מאבן. אחד העיטורים שנמצאו היה רוזטה. צבי אילן מצטט חוקרים הסבורים כי הקברים שייכים ל"תלה", המוזכרת על ידי נאוסביוס מקיסריה.

הארכאולוג רם גופנא סבור כי משמעות השם הארמי "תלה" הוא "התל" - השם שניתן למקום אחרי שפסק היישוב בתל עצמו. השם "רימון" התלמודית נדד ל"חרבת רמליה" - היום דרומית לקיבוץ להב. וכשקם יישוב נוסף בתקופת התלמוד - נקרא תלה, התל.

לקריאה נוספת
* צבי אילן, 78 טיולים ברחבי ישראל - עם עובד-תרבות וחינוך - 1977

ראו גם
*נחל תלם

קישורים חיצוניים
*







חוקי טאונסנד (Townshend Acts), הם סידרה של מכסים שהוטלו על התושבים של שלוש עשרה המושבות הבריטיות באמריקה על ידי הפרלמנט הבריטי בהובלת שר האוצר הבריטי צ'ארלס טאונסנד ב-1766.

הרקע להטלת המס

טאונסנד פיתח מדיניות כלכלית בהקשר למיסוי על שלוש עשרה המושבות באמריקה. בהתאם למשנתו, יש להטיל על המושבות מיסים רבים ולהוריד את הנטל מכתפי תושבי האי הבריטי. גישה זו נבעה מהעובדה שתושבי המושבות באמריקה שילמו בממוצע רק כשישית מהמיסים ששילם אזרח מקביל באיים הבריטיים עצמם. כשהתחלפו הממשלות ב-1766 מונה טאונסנד לתפקיד שר האוצר ובהמשך חלש גם על תחום המושבות. בתפקידו זה יזם טאונסנד מהלך כלכלי חשוב &ndash; הוא הפחית את המיסים שהוטלו על האצולה הכפרית (מעמד ה-gentry) על ידי הוזלת מס הקרקעות ויזם את מערכת של מיסים שכונתה חוקי טאונסנד.

המכסים

טאונסנד יזם מכס חדש על הזכוכית, העופרת, הצבעים, הנייר והתה שיובאו לאמריקה. במילים אחרות הוא ייקר את הסחורות עבור הצרכן האמריקני. כמו כן יזם טאונסנד הקמה של מערכת משופרת שתאכוף את החוקים הללו. כוונתו של טאונסנד הייתה לחפות על הוזלת מיסי הקרקע שיזם קודם לכן ולכסות בעזרת המכסים את הוצאות ההגנה על המושבות, כמו גם את משכורותיהם של הפקידים המלכותיים שהוצבו בהם ועד כה קיבלו משכורת מידי המתיישבים עצמם. עד כה, תשלום משכורתם של הפקידים בידי המתיישבים כאשר למעשה הם אלו שצריכים לפקח עליהם העלה חשש סביר לניגוד אינטרסים. הטלת המיסים לוותה בהקמת מנגנון אכיפה יעיל יותר שפגע בסחר הבלתי חוקי של בני המושבות עם האיים השכנים.

התגובה האמריקנית

האמריקנים זעמו על הטלת המיסים ותגובתם לא איחרה לבוא &ndash;בית המחוקקים של מסצ'וסטס פרסם מסמך בניסוחו של סמואל אדמס שקבע שרק לאסיפות הנבחרים האמריקניות יש זכות להטיל מיסים על תושבי המושבות. פרסום המסמך פתח תקופה של התפרעויות אלימות ברחבי המושבות האמריקניות כלפי פקידי המכס וגובי המיסים. במהלך הזמן התפתחו המהומות והפכו לאלימות יותר ויותר &ndash; בינואר 1770 הביא החוק לראשונה לשפיכות דמים ב"קרב הגבעה המוזהבת" בניו יורק. ב-3 במרץ בהמשך אותה שנה נורו ונהרגו חמישה אמריקנים מאש בריטית שנורתה עליהם בעת הפגנה, באירועים שנודעו לאחר מכן כ"טבח בוסטון". בדומה למהומות שהיו לאחר חקיקת חוק הבולים ב-1765 גם עתה הטילו המתיישבים האמריקניים חרם כלכלי. הצלחתו של החרם הייתה מינורית יחסית לחרמים קודמים, הן בשל היענות חלקית של הסוחרים האמריקנים והן בשל העובדה שבריטניה מצאה שווקים חדשים למוצריה.

ביטול המכסים

עד מרץ 1770 כבר בוטלו כל המיסים פרט למס על התה, חוק התה לא בוטל כדי להוות סוג של חוק הצהרתי שנועד לקבע ולהזכיר לאמריקנים את הזכות הבריטי להטיל עליהם מיסים כראות עיניהם.  הקו שהנחה את המחוקק כאן, הוא קו דומה למהלך שהביא לחקיקת החוק ההצהרתי מעט קודם לכן.

במבט לאחר, המכסים של טאונסנד נחשבים לטעות היסטורית פאטאלית שכן הם השיגו תשואה עלובה והגבירו את האיבה של מתיישבים כנגד בריטניה &ndash; למעשה נטען, כי כתוצאה ממכסיו של טאונסנד נהרגו האנשים הראשונים במלחמת העצמאות האמריקנית.

קישורים חיצוניים
 (באנגלית)



 


טנא הוא סל העשוי מענפים והמשמש לנשיאת תבואה. 

כיום משמשת המילה לתיאור מנהג נשיאת הביכורים בחג השבועות, כתזכורת לשבעת המינים (חיטה, שעורה, גפן, תאנה, רימון, זית ותמר) אותם היו מביאים עולי הרגל לבית המקדש כבתור מנחה, כפי שמופיע בספר דברים: 


 
 
 


ליבנה או שני הוא יישוב קהילתי-חקלאי, שחלקו בתחומי הקו הירוק וחלקו התנחלות. הישוב, הממוקם בהר חברון באזור חבל יתיר, דרומית לעיר חברון, שייך למועצה אזורית הר חברון והוא היישוב היחיד במועצה אשר חלקו נמצא בתחומי הקו הירוק. אופי היישוב הוא חילוני.

שם היישוב
שם היישוב נגזר מפסוק בספר יהושוע המתייחס לעיר הלויים:
 

חברי הגרעין ביקשו את השם שָנִי על שם שני שחם, בנם של חברי הגרעין שנהרג במהלך שירותו הצבאי. ועדת השמות, שעל פי עקרונותיה לא קוראת יישובים לזכר נופלים, קיבלה רק את הסיבה הנוספת שהגישו חברי היישוב - שם סמלי, הקשור לחוט השני שקשרה המיילדת על ידו של זרח בן יהודה ותמר:

היסטוריה
גרעין ליבנה עלה בשנת 1982, בניגוד לדעת תנועת אמנה, למחנה יתיר, שבו ישב אז גרעין בית יתיר. שני הגרעינים חיו בישוב ביחד, עד שגרעין בית יתיר עבר ליישוב הקבע שלו. במשך השנים שלאחר מכן המתינו חברי ליבנה לאישור לעלות ליישוב הקבע שלהם, על גבעה במערב יער יתיר היושבת על גבול הקו הירוק.

עד שנת 1989 בנו בנקודת הקבע את הבניינים הראשונים, ואז נאלצו תושבי ליבנה, כ-30 משפחות אז, לעלות ליישוב לפני סיום בניית התשתית, בגלל פלסטינים שהחלו לחרוש ולזרוע בשדות הסמוכים ליישוב. דיונים משפטיים בקשר לאדמות היישוב הביאו לפסק דין שקבע שחלקן אינן אדמות מדינה, ולכן נבנה היישוב שלא כתוכניתו המקורית.

קישורים חיצוניים

*


חבל יתיר הינו אזור בדרום הר חברון הגובל בצפון-מזרח הנגב מדרום וממזרח, בהר חברון מצפון ובקצה הצפוני של הערבה.

ישנן עדויות להתיישבות באזור כבר מהתקופה הפלאוליתית.

לפי המקרא, בזמן ממלכת ישראל התקיימו במקום ערים של שבט יהודה וכן שכנו במקום ערים של שבט לוי כמו אשתמוע ויתיר. לכאן ברח דוד המלך משאול המלך (מדבר זיף), וכאן פגש את בני העיר אשתמוע שסילקוהו ממנה.

במקום ישנם מספר תילים ארכאולוגיים כגון תל עירא, חורבת יתיר, תל שוקת ועוד. בחבל שוכן יער יתיר, הגדול שביערות בארץ ישראל.

בחבל ארץ זה הוקמו היישובים בית יתיר, ליבנה, הר עמשא, מיתר, טנא עומרים, שמעה, כרמים ומחנה יתיר .

האזור היה מאז ומתמיד אזור גידול למספר מינים של בעלי חיים מסוימים בגלל תנאי השטח במקום. כיום חיים בו מספר בעלי חיים הנמצאים בסכנת הכחדה כגון יונת הסלעים, הבז האדום והעיט הזהוב.

אקלימו של חבל זה הינו אקלים צחיח למחצה ובו כמות המשקעים בין 250-400 מ"מ.
גובהו של החבל הוא בין 400-900 מטר מעל פני הים,בחורף לעיתים יורד שלג בפסגותיו הגבוהים.

קישורים חיצוניים
*, אתר דש"א
*, אתר משרד התיירות



סנסנה היא יישוב קהילתי דתי בצפון הנגב הממוקם על הקו הירוק (מצדה המערבי של גדר ההפרדה) ושייך למועצה אזורית הר חברון. מצפון, מעברה השני של גדר ההפרדה מצויים הכפר רמאדין וההתנחלות אשכולות. קיבוץ כרמים והיישוב מיתר מצויים דרומית-מזרחית לסנסנה. מדרום מערב לסנסנה מצוי היישוב לקיה ומצפון מערב נמצא קיבוץ להב.

בשנת 1997 הוקמה במקום היאחזות נח"ל. ביום העצמאות ה'תשנ"ט, 21 באפריל 1999 הגיעה קבוצת הקבע הראשונה, ובפברואר 2000 אוזרח המקום על ידי תנועת אור. 

היישוב נקרא על שמה של כיפת עץ התמר כפי שנכתב במגילת שיר השירים: "אמרתי אעלה בתמר אוחזה בסנסיניו ויהיו נא שדייך כאשכולות הגפן וריח אפך כתפוחים" או על שם סנסנה עיר מקראית בנחלת שבט יהודה.

קישורים חיצוניים

, אתר היישוב
*

הערות שוליים





מעלה חבר, או בשם הרשמי פני חבר, הוא התנחלות ויישוב קהילתי דתי בהר חברון דרומית-מזרחית לעיר חברון והשייך למועצה אזורית הר חברון. היישוב הוקם בשנת 1982 כהיאחזות נח"ל ואוזרח בשנת 1983 ושמו כשם נחל חבר הזורם בקרבת היישוב. מהיישוב נשקפים מדבר יהודה וים המלח.

היישוב בעל אופי קהילתי - תורני.

ביישוב חיי קהילה תוססים, הכוללים נסיעה מרוכזת של משפחות מספר פעמים בשנה, על מנת לגבש ולחזק את הקהילה. משפחה נקלטת מקבלת משפחה מאמצת ויש משפחות מאמצות גם לכל שכבת גיל לנוער היישוב, לבנים ולבנות בנפרד.

ביישוב מופעל כולל יום שישי המיועד לאנשים שרוצים ללמוד תורה ועובדים בכל ימות השבוע מלבד יום שישי. בכולל מתקיים שיעור שבועי בנושא מסילת ישרים מפי רב היישוב וכן לימוד חברותות באנגלית וצרפתית.

בישוב מוסדות חינוך : שני גני ילדים ומעון יום. אחר הצהריים, מתקיימות לילדים פעילויות מגוונות: חוגים, מועדונית וספריה מטעם המועצה, לימודים בחברותא עם תלמידי הישיבה הקטנה, תלמוד תורה וסניף בני עקיבא נפרד לבנים ובנות.

קישורים חיצוניים
* 
*




מעון היא התנחלות דתית לאומית המורכבת מחברים במושב שיתופי ותושבים ביישוב קהילתי. היישוב ממוקם בהר חברון מדרום לחברון בספר המדבר בארץ ישראל. היישוב שייך למועצה אזורית הר חברון ומשתייך לתנועת אמנה.

תולדות המקום
מעון הוקמה בשנת 1981 כהיאחזות נח"ל ואוזרחה בשנת 1982 על ידי גרעין של בני עקיבא. היישוב נקרא על שם היישוב המקראי מעון, שמיקומו המשוער הוא בתל "חרבת מעון ביהודה" בגובה של 863 מטר מעל פני הים, דרומית-מערבית ליישוב. בחפירות שנערכו בתל מעון העתיקה, על ידי הארכאולוג צבי אילן, נמצאו שרידי בית כנסת, ולפי הערכה ישבו בו יהודים בתקופה הביזנטית, אשר עיסוקם היה בכרמל אך נמנעו מלגור שם. כרמל העתיקה שימשה בסיס כלכלי וצבאי לאזור בשל מיקומה בצומת דרכים חשוב של דרכי אורך ודרכי רוחב בדרומא - אזור דרום הרי חברון.

על המקום
תושבי המקום מאורגנים בתור מושב שיתופי. בבעלות ה"שיתוף" ענף "גידולי שדה" בבקעת ערד ובאזור אופקים, ועיקרו בגידול גפנים, שקדים חיטה ועגבניות, וכן יקב המייצר את יינות יתיר (יקב יתיר). מלבד גידולי השדה בבקעת ערד, היישוב מגדל בשטחים המצומצמים העומדים לרשותו גם מטעי נקטרינות, אפרסקים ודובדבנים, וכן יש לו חלק ברפת הכוללת 500 פרות, ובלולים לגידול פטמים המספקים את רוב ההכנסות למושב השיתופי.

מלבד החברים בשיתוף, גרים במקום אברכים שלומדים בישיבות באזור וכן תושבים שמלמדים בבתי ספר ועוסקים במקצועות חופשיים בירושלים, בקרית ארבע ובבאר שבע.

דרומית לישוב מעון שוכן תל טוואני, פסגה בגובה של 838 מטר מעל פני הים בה נמצא מאגר המים האזורי. ההר מכוסה בחורש של עצי אורן ובו מתגוררים תושבי חוות מעון. מערבית להר מצוי הכפר הפלסטיני א-טוואני, אשר תושביו שוכנים במערות. בין תושבי הכפר למתנחלים יש לא אחת עימותים על השימוש בשטחים, בדרכים ובמקורות המים שבסביבה.

חוות מעון

חוות מעון שוכנת בחורש עצי אורן אשר ניטע על ידי הקרן הקיימת לישראל בתל טוואני. החווה מקבלת מהיישוב הקהילתי את אספקת החשמל, המים ואת שאר השירותים הציבוריים. מגוריהם של תושבי החווה הם  במבנים זמניים אשר נבנו על ידם ומפוזרים בחורש. דרומית מהחורש נמצאת מערה גדולה הנושאת את אותו שם. החווה הוקמה בשנת 1997 כחווה חקלאית שבה עדרי כבשים, עזים, מטעי פרי וגידולי בעל.

בין תושבי החווה והתושבים הפלסטינים בסביבה נתגלעו חיכוכים, וב-19 באפריל 1998 רצחו רועים פלסטינים את תושב החווה. בשנת 2000 נהרסו בתי החווה על ידי צה"ל אגב מאבק ותושביו הועברו לתוך יער מעון. בעבר התלוננו תושבי הכפר א-טוואני כי תושבי המאחז תקפו את ילדיהם בדרכם לבית הספר באמצעות שרשראות וכלבים, ולפיכך קיבלו הילדים בעבר ליווי צבאי בדרכם.

בחוות כיום 20 משפחות בבתי קבע, כרמים ודירים. 

קישורים חיצוניים

*
* חגית רוטנברג, - ערוץ שבע

הערות שוליים



כרמל היא התנחלות ומושב בדרום-מזרח הר חברון המשתייכת למועצה אזורית הר חברון ואידאולוגית לתנועת אמנה. היישוב הוקם בי"ז בשבט ה'תשמ"א (22 בינואר 1981) כהיאחזות נח"ל ואוזרח כמושב שיתופי בי"א באלול אותה שנה (10 בספטמבר 1981).

השם כרמל נבחר בשל הקרבה לעיר המקראית כרמל, שבכפר הפלסטיני אל-כרמל, ממנה הגיעו נבל הכרמלי ואביגיל אשתו. נבל מוזכר בספר שמואל א' (פרק כ"ה) כמי שהסתכסך עם דוד בעת בריחתו משאול.

בסוכות תשס"ח הוקמה ביישוב "מצפור כנרת" ע"ש כנרת מנדל, שנרצחה שנתיים קודם לכן בצומת גוש עציון. באדר תשס"ח (פברואר 2008) אוכלסה ביישוב שכונה חדשה.

ביישוב גרות כיום (2011) כ-80 משפחות.

פעילות כלכלית

* במבנה תעשייה לשעבר של התעשייה האוירית, פועל מאז 1996 מפעל עשבי קדם לשימושים כלכליים של צמחים לקוסמטיקה ולמרפא. המפעל הוקם על ידי מיכל אבריאל אמזלג תושבת הישוב לשעבר. ד"ר ניסים אמזלג, בוטנאי והיסטוריון הוא שפיתח את מוצרי החברה. החברה מתמקדת בצמחי ספר מדבר יהודה, אזור בו מתקיים מפגש בין מדבר חם (בקעת ים המלח) והרים ים-תיכוניים קרירים (הרי-חברון). מפגש זה יוצר עקה אקלימית מיוחדת במינה, המתבטאת בין היתר בתכולה גבוהה יחסית של הורמונים צמחיים בצומח המקומי. לחברה חלקות גידול לצמחים ליד היישוב כרמל. 
* "המו"פ" (=מחקר ופיתוח), מרכז למחקר ופיתוח החקלאות בכל גב ההר ואזור יהודה.
* מחוץ למושב נמצאת רפת מעון כרמל. זאת רפת גדולה השייכת במשותף לשני המושבים הסמוכים. ברפת כ-400 פרות המייצרות כ-5 מיליון ליטר חלב בשנה. כמו כן בוצע ברפת פתרון ייחודי למחזור פסולת, המייצר קומפוסט לדישון חקלאי. התהליך מתבצע במערכת סגורה הכוללת את כל תוצרי הלוואי של הרפת.

פעילות חינוכית

* ישיבה גבוהה "רעותא". הישיבה הוקמה בשנת תש"ס על ידי הרב נתן אופנר, וכיום לומדים בה כ-45 תלמידים משנה א' עד ו'.

קישורים חיצוניים
*.
*
*
*.
*.
*

הערות שוליים



 

קינות לתשעה באב הן קינות שאומרים בערב תשעה באב ובבוקרו, לאחר התפילה, על צרות רבות שהתרחשו במהלך הדורות לעם היהודי. מתחילים במגילת איכה, שהיא אוסף קינות על חורבן בית המקדש הראשון וממשיכים בקינות על חורבן בית שני ואסונות מאוחרים יותר. בקהילות רבות נהוג לומר גם קינה או מספר קינות על השואה.

גיבוש סדר הקינות האשכנזי והספרדי

הקינות הקדומות ביותר הן של רבי אלעזר הקליר, שחי בארץ ישראל מעט לאחר חתימת התלמוד. קינותיו בעלות קשר הדוק לצורה ולתוכן של מגילת איכה: 
* סגנונו דומה למגילה, למשל בקינה איכה אצת באפך כל בית פותח במילה 'איכה'.
* כמו במגילה, הוא מרבה להשתמש בכתיבה על סדר הא-ב.
* התוכן דומה, בעיקר בכך שהוא עוסק בעצם חורבן בית המקדש.
פיוטיו של הקליר נחשבים לבעלי ערך מיוחד והיו רבים שהקפידו במיוחד לומר את קינותיו, כמו למשל האר"י.

היצירות בימי הביניים, שנוצרו בעיקר סביב החורבן הקשה שנגרם לקהילות יהודיות במסעי הצלב, שונות. נושא הקינות איננו כבר החורבן שהיה בעבר, אלא הצרות הבאות עליהם בגלות כעת. את המקום של בית המקדש בקינות החורבן, תופסת התורה ולומדיה, ובקינות רבות אובדן תלמידי חכמים ותורתם הופך למרכזי.

קינותיו של רבי יהודה הלוי משנות לחלוטין את כל האופי של הקינות. בקינותיו אין כבר צער ויאוש על הצרות שהיו בעבר הרחוק או הקרוב, אלא געגועים: "ציון הלא תשאלי לשלום אסירייך... מי יתנני משוטט במקומות אשר נגלו אלהים לחוזייך וצירייך... אל מי ידמו משיחייך ואל מי נביאייך" וכך עוד ועוד.

בימי הביניים בספרד, נתחברו קינות רבות בעקבות גירוש ספרד והאינקוויזיציה, ואף בעקבות פרעות מוקדמות יותר שסבלו היהודים בשנת ה'קנ"א (גזרות קנ"א). אחת הקינות היותר מפורסמות שחוברו בתקופה זו, ושנפוצו בכל ישראל היא הקינה יהודה וישראל דעו מר לי מאוד שבנוסח המקורי של קינה זו המחבר מקונן על אבדנן של קהילות מפוארות. הבתים הנוספים שהיו בקינה זו ונמצאים בכתבי יד הם
"חסרה נגינתי ושמחתי בעוד/ אזכור שבילייא(סביליה) כי אבדנוה אבוד/
חסרה עטרת כל קהילות אראגון/ גם קאטלונייה ובם שלט אוייב בשוד/
חסרה צפירת הוד בקשטילייא ליאון/ אבכה לצרתם מלא דמעה כנאד"
בהמשך שינו את "אזכור שבילייא" ל"אזכור למקדש" ושני הבתים האחרים הושמטו, ייתכן שמפני הצנזורה.

הקינות מסודרות בספרים פחות או יותר לפי זמן כתיבתן, כך שהקורא עובר חוויה המתפתחת מהרגשת צער עמוק עד כדי ייאוש, לגעגועים ותקווה לבניין מחודש בסופו של דבר, בדומה למגילת איכה המאריכה בסיפור הצרות והחורבנות, אך מסיימת באמירה "השיבנו ה' אליך ונשובה, חדש ימינו כקדם".

סדר הקינות כמנהג האשכנזים-אשכנז
קינות ליל תשעה באב
* זכור ה' מה היה לנו
* תסתר לאלם / רבי אלעזר הקליר
* בליל זה יבכיון
* אז בחטאנו חרב מקדש
* יש אומרים: הזוכר מזכיריו / הרב שמעון שוואב

קינות ליום תשעה באב
* שבת סורו מני / רבי אלעזר הקליר
* איכה אצת באפך / רבי אלעזר הקליר
* אאדה עד חוג שמים / רבי אלעזר הקליר
* איכה תפארתי מראשותי / רבי אלעזר הקליר
* איכה אשפתו פתוח / רבי אלעזר הקליר
* איכה ישבה חבצלת השרון / רבי אלעזר הקליר
* אם תאכלנה נשים / רבי אלעזר הקליר
* איכה אלי קוננו / רבי אלעזר הקליר
* אהלי אשר תאבת / רבי אלעזר הקליר
* איכה את אשר כבר עשוהו / רבי אלעזר הקליר
* אי כה אמר / רבי אלעזר הקליר
* זכור את אשר עשה / רבי אלעזר הקליר
* אתה אמרת / רבי אלעזר הקליר
* לך ה' הצדקה / רבי אלעזר הקליר
* הטה א-להי אזנך / רבי אלעזר הקליר
* אז במלאת ספק / רבי אלעזר הקליר
* אז בהלוך ירמיהו / רבי אלעזר הקליר
* אמרתי שעו מני / רבינו קלונימוס בן יהודה
* איך תנחמוני הבל / רבי אלעזר הקליר
* אזכיר רהב ובבל / רבינו יצחק
* אשאג מנהמת לבי ואתאונן / רבינו אברהם בר מאיר
* נבוכדנאצר אכלני הממני
* איך נפלה ממנו עטרה
* איכה ישבה בדד עגונה / בסוף חרוזים על גזירות תתנ"ו
* אש תוקד בקרבי
* אצבעותי שפלו / רבינו ברוך בן שמואל ממגנצא
* אבל אעורר / רבינו מנחם בן מכיר מרגנסבורג, מניצולי גזירות תתנ"ו
* אמונים שררו / רבינו דוד הלוי
* שרפו הבירה / רבינו שלמה
* אזכרה נגינותי / רבינו דוד בן אלכסנדרי
* אסירים בשיר יצאו / רבינו יחיאל בר יעקב
* שכורת לא מיין / רבינו שלמה בן יצחק גירונדי
* יום אכפי הכבדתי / רבינו יהודה הלוי בר שמואל הספרדי, מחבר ס' כוזרי
* שומרון קול תתן / רבינו שלמה אבן גבירול
* ואת נוי חטאתי / רבינו יחיאל. קינה על בן ובת ר' ישמעאל כהן גדול
* מעוני שמים / רבינו מנחם בן יעקב
* מי יתן ראשי מים / רבינו קלונימוס בן יהודה ממגנצא. קינה על חורבן קהילות שו"ם בזמן מסעי הצלב בגזירות תתנ"ו.
* יבכיון מר מלאכי שלום / רבינו יואל הלוי, על גזירות תתנ"ו
* על אלה אני בוכיה
* ואתאונן ואקונן מרה ואליה / רבינו יהודה בן רבינו משה הכהן
* אמרר בבכי תרדנה דמעה עיני / רבינו יוסף בן רבינו קלונימוס
* אלי ציון ועריה
* ציון הלא תשאלי לשלום עלוביך / רבינו אלעזר מוורמס בן רבינו יהודה, בעל הרוקח
* ציון הלא תשאלי לשלום אסיריך / רבינו יהודה הלוי בר שמואל הספרדי, מחבר ס' כוזרי
* ציון הלא תשאלי שלוות שרידיך
* ציון קחי כל צרי גלעד לציריך / רבינו אליה הזקן (כתב ר' וולף היידנהיים שחיבר אותו רבינו שלמה אבן גבירול)
* ציון עטרת צבי שמחת המוניך / רבינו אלעזר בן רבינו משה הדרשן מוירצבורק
* ציון מנת שלום מאת אבליך / רבינו מיכאל בן רבינו פרץ
* ציון ידידות ידיד צעיר לשריך / רבינו יעקב
* ציון קדוש משכני עליון / רבינו מיכאל
* ציון אשר יאמרו אף כל מדניך / רבינו אברהם בן רבינו יעקב
* ציון מעון חשקי / רבינו מנחם ציון בן רבינו מאיר
* ציון ד' לכס בחר מעוניך / רבינו יקר בן רבינו שמואל הלוי
* שאלי שרופה באש / המהר"ם מרוטנברג. קינה על שריפת התלמוד בידי הנוצרים בפריז.
* ציון מעוז קריית מלך רחוביך / רבינו משה בן רבינו יעקב
* הלילו הה ליום
* אז בחטאנו חרב מקדש

סדר הקינות כמנהג האשכנזים-פולין
קינות ליל תשעה באב
* זכור ה' מה היה לנו
* איך מפי בן ובת
* בליל זה יבכיון
* שומרון קול תתן / ר' שלמה אבן גבירול
* אז בחטאנו חרב מקדש
קינות ליום תשעה באב
* שבת סורו מני / רבי אלעזר הקליר
* איכה אצת באפך / רבי אלעזר הקליר
* אאדה עד חוג שמים / רבי אלעזר הקליר
* איכה תפארתי מראשותי / רבי אלעזר הקליר
* איכה ישבה חבצלת השרון / רבי אלעזר הקליר
* איכה אלי קוננו / רבי אלעזר הקליר
* אהלי אשר תאבת / רבי אלעזר הקליר
* אי כה אמר / רבי אלעזר הקליר
* איכה את אשר כבר עשוהו / רבי אלעזר הקליר
* איכה אשפתו פתוח / רבי אלעזר הקליר
* זכור את אשר עשה / רבי אלעזר הקליר
* אם תאכלנה נשים / רבי אלעזר הקליר
* ואתה אמרת / רבי אלעזר הקליר
* לך ה' הצדקה / רבי אלעזר הקליר
* הטה אהלי אזנך / רבי אלעזר הקליר
* ארזי הלבנון / מאיר בר יחיאל (המאה ה-13). קינה על עשרת הרוגי מלכות
* החרישו ממני
* ואת נוי חטאתי / ר' יחיאל. קינה על בן ובת ר' ישמעאל כהן גדול
* תסתר לאלם / רבי אלעזר הקליר
* מי יתן ראשי מים / קלונימוס בן יהודה ממגנצא. קינה על חורבן קהילות שו"ם בזמן מסעי הצלב.
* אז בהלוך ירמיהו / רבי אלעזר הקליר
* אז במלאת ספק / רבי אלעזר הקליר
* איך תנחמוני הבל / רבי אלעזר הקליר
* אמרתי שעו מני / קלונימוס בן יהודה
* מעוני שמים / ר' מנחם בן יעקב
* אש תוקד בקרבי
* אצבעותי שפלו / ר' ברוך בן שמואל ממגנצא
* אבל אעורר / מנחם בן מכיר מרגנסבורג, מניצולי גזירות תתנ"ו
* יום אכפי הכבדתי / רבי יהודה הלוי
* שכרת ולא מיין / ר' שלמה בן יצחק גירונדי
* ציון הלא תשאלי / רבי יהודה הלוי
* ציון קחי כל צרי / אברהם החוזה
* ציון עטרת צבי / אלעזר בן משה מוירצבורג
* ציון תקונני עלי ביתך / אשר הכהן (המאה ה-15)
* ציון ידידות ידיד / יעקב
* שאלי שרופה באש / המהר"ם מרוטנברג. קינה על שריפת התלמוד בידי הנוצרים בפריז.
* ציון צפירת פאר / מאיר בן אלעזר הלומברדי (1200 לערך)
* ציון במשפט לכי לך / יוסף בן חיים הכהן (המאה ה-16)
* ציון גברת לממלכות
* אלי ציון ועריה

קינות כסדר הספרדים
קינות ליל תשעה באב
* למי אבכה
* מגילת איכה
* בליל זה יבכיון
* מדי שנה קינה בליל זה מזומנה 
* על זה היה דוה לבנו, ועל אלה חשכו עינינו
* לירושלים עיני עיני יורדה מים
* זכור ה' ליהודה ולאפרים
* אליכם עדה קדושה (מה נשתנה הלילה הזה מכל הלילות)
* אוי כי קינת רבת (רק במוצא"ש)
* אני הגבר אקונן  (רק במוצא"ש)
* אז בחטאנו חרב מקדש / רבי אלעזר הקליר
* שמעו נא אחינו וכו' אנו מונים לחורבן בית מקדשנו 194 שנה
* ואתה קדוש יושב תהילות 
* קדיש מיוחד בשפה הארמית מלא תקווה לבניין בית המקדש השלישי

קינות ליום תשעה באב

קיימים שני מנהגים ביחס ליתר הקינות המובאות לקמן. מנהג אחד אומר אותן מיד לאחר חזרת הש"ץ ולאחריהן אומרים את הקינות הקשורות לפתיחת ההיכל ועורכים את קריאת התורה ושאר התפילה ובסיומה קוראים מגילת איכה. לפי מנהג אחר, הקיים בעיקר בארץ ישראל, מיד לאחר חזרת הש"ץ מוציאים ספר תורה ואומרים את הקינות של פתיחת ההיכל. יתר הקינות נאמרות רק בסוף התפילה ולפניהן מקדימים את קריאת מגילת איכה, ויש הנוהגים להקדים לפניה גם את הקינה "למי אבכה" הנאמרת בתפילת ערבית. המנהג בתקופות קדומות היה לומר את הקינות דלקמן כחלק מחזרת הש"ץ אך בשל חשש להפסק שונה מיקומן לאחד משני המקומות בהם הן נאמרות כיום.

קינות הנאמרות בפתיחת ההיכל ובהוצאת הספר
* אל תדום בת עיני (בפתיחת ההיכל)
* על היכלי אבכה (בפתיחת ההיכל)
* ספדי והלילי תורת יקותיאל (בפתיחת ההיכל)
* קומי וספדי תורה (בהוצאת ספר תורה) 
* במקום אשרי העם (בהוצאת ספר תורה)

יתר הקינות
* וארץ שפל רומי / רבי שלמה אבן גבירול
* ירדתי לתחתיות / רבי יוסף בן סלעי
* דוק וחוג / רבי דוד בן אלעזר בקודה
* שכינה צועקת
* בת ציון שמעתי
* דממו שרפים
* בחודש החמישי
* אך זה היום יום פקודת חובי
* עד מתי ה' יום זה לעומתך
* איכה ציון ההרגה / רבי יהודה הלוי
* שאי קינה במגינה
* גרושים מבית תענוגיהם / רבי יצחק אבן גיאת
* איך נוי שדד
* אליכם עדה נאמנה (מה נשתנה יום זה מכל השנה)
* ואת נוי חטאתי / ר' יחיאל
* אש תוקד בקרבי (בצאתי ממצרים, בצאתי מירושלים)
* אלי עדתי והילילי
* איך ידידות נפשי
* שכורה ולא מיין
* יום אכפי הכבדתי
* בת עמי תייליל (קינה על חנה ושבעת בניה)
* איך נוי חטאתי השמימה (קינה על בנו ובתו של רבי ישמעאל)
* אבכה ועל שוד זבולי
* יהודה וישראל דעו מר לי מאוד* 
* יתומים היינו בארץ נוכריה
* עיני עיני יורדה מים על חורבן ירושלים
* הרגת ביום אפך
* זאבי ערב 
* שומרון קול תתן / רבי שלמה אבן גבירול
* החומל על כל 
* קול יללה אשמיעה
* אלה אזכרה / קינה על עשרת הרוגי מלכות
* אמרה ציון מצאוני עוני
* לשכינה עלתה
* אללי לי אללי על רוע מעללי
* הנותן בים דרך
* עד אנה בכיה בציון

קינות לזכר חללי השואה

צום תשעה באב נוסד כאבל על חורבן בית המקדש, אך עם השנים הוסיפו לו את האבל על כל צרות הגלות, וכך חיברו במשך כל השנים קינות. עם זאת, במאות השנים האחרונות חוברו מעט קינות ומה שחובר לא נכנס לסדר הקינות המקובל.

לאחר השואה, הרגישו רבים שאי אפשר להתאבל בתשעה באב על חורבנן של ערים בימי הביניים ולא על החורבן הגדול של השואה. משום כך הציעו רבים לחבר ולומר קינות חדשות על השואה. המציעים ובהם גם רבנים חשובים טענו שבכל הדורות חיברו קינות חדשות על האסונות שבימיהם, ואף אנו צריכים לנהוג כמוהם. יתר על כן, חלקם סברו שחובתנו לתקן קינות שכאלו, מחשש שהשואה תישכח בעתיד.

הקינה הנפוצה ביותר היא אלי אלי נפשי בכי של יהודה ליב ביאלר, הנאמרת במנגינת הקינה המקובלת במחזורי אשכנז "אלי ציון ועריה". קינות נוספות חוברו על ידי הרב שמואל וואזנר ("אש תוקד בקרבי"), האדמו"ר מבאבוב ("זכרו נא וקוננו כל ישראל"), הרב חיים סבתו ("איך אל אחי נגזר דין ונחתם") ורבנים נוספים. קינתו של האדמו"ר מבאבוב נדפסה ב"לוח דינים ומנהגים" שמופץ על ידי איחוד בתי הכנסת בישראל. אחת הקינות החשובות ביותר היא זו של הרב. עם זאת, קינה זו היא גם מבין העמוקות ביותר ועל כן גם מהקשות להבנה. לאחרונה יצא הספר "קינת מן המצר" המפרש קינה חשובה זו. קינה נוספת, "הזוכר מזכיריו", חיבר הרב שמעון שוואב, רבה של "קהל עדת ישורון" בניו יורק, והיא נכללה בקינות לתשעה באב של הוצאת "שי למורא" (ענף של הוצאת "אשכול" הוותיקה).

כנגדם טענו רבנים רבים שאיננו יכולים לתקן קינות חדשות משום שיש קדושה בהן, והן נתחברו על ידי גדולי הדורות, וכיום אין מי שיכול לכתוב בדומה להם. כך סברו גם רבנים ניצולי שואה (ראו שו"ת דברי יציב לאדמו"ר מקלוזנבורג, ליקוטים והשמטות סי' מח). אחרים סברו שאמנם יחיד או קהילה מסוימת יכולים לומר אילו קינות שרוצים, אך תקנה כללית שתחייב את כל העם, דבר זה יכולים לעשות רק גדולי הדור או אפילו רק הגדולים שבדורות קודמים. (ראו שו"ת אגרות משה לרבי משה פיינשטיין, ח"ד סוף סי' נז).

הרב יעקב אריאל מציין שסדר הקינות, בניגוד לסידור התפילה וספרים אחרים, לא נעשה לפי דעת רבנים אלא לפי התקבלותן בקהילות והחלטת המדפיסים, כך קינות יכולות להיכנס בתהליך איטי אל סדר הקינות המקובל. אמנם, כיום נאמרות קינות על השואה בבתי כנסת רבים, ולדעתו ייתכן שעם הזמן הן ייחשבו כחלק אינטגרלי מן הקינות בלא שיוחלט על כך.

אחת מהקינות שחוברו לזכר השואה

אֵלִי, אֵלִי\י.ל ביאלר

אֱלִי אֱלִי נַפְשִי בְכִי 
 
וְזַעֲקִי בַּת יִשְׂרָאֵל
 
מִסְפֵּד שְׂאִי וְהִתְיַפְּחִי 
 
אָכְלָה הָאֵשׁ בְּיִשְׂרָאֵל.

עַל טֶבַח עָם אָשֶׁר הוּכָן
 
יִסוּרֵי שֱכול אַשְׁדוֹת דָמִים
 
זָקֵן גַּם טַף לֹא רוּחַם
 
עַל עֲקֵדָה קֳרְבָּן תָּמִים.

עַל עוֹלָלִים גְּמוּלֵי חָלָב 
 
הַמְרֻטָּשִים לְפִי צוּרִם
 
וְעַל דָמָם אֲשֶר זַב
 
בְּרֹאשׁ חוּצוֹת לְעֵין הוֹרִים.

עַל הַקְהִילוֹת הַשׁוֹמֵמוֹת
 
וְעַל חוּרְבָּן מִקְדְשֵי אֵ-ל.
 
יְקוּדֵי לַהַב שַׁלְהָבוֹת
 
עָרֵי פְּאֵר בְּיִשְׂרָאֵל

עַלֵי דוֹרוֹת אֲשֵׁר נִגְדְּעוּ
 
דְּמֵי אָבוֹת עַל דְּמֵי בָּנִים.
 
בְּגֵיא אוֹשְׁוִיץ תַּמוּ גָּוְעוּ 
 
עַלֵי מוֹקְדוֹת הַכִּבְשָׁנִים.

עַלֵי כְּלוּאִים חֲגוּרֵי שַׂק
 
הַנְמַקִים בְּרִבְבוֹתיהֶם.
 
בִּטְרֶבְּלִינְקִי וּמַידַאנֶק
 
וְאֵין מְלַקֵּט עַצְמוֹתֵיהֶם.

עַלֵי קְרוֹנוֹת צְפוּפֵי אָדָם 
 
אֲשֵר רוּפְּדוּ גוֹפְרִית וְסִיד.
 
צְחִי צָמַא כִּכְלוֹת נַפְשָׁם 
 
צָעֲקוּ מַיִם וְאֵין מוֹשִיט.

עַלֵי בָּנוֹת אֲשֵר עוּלְפוּ
 
רעֲיוֹת בְּנַפְשָׁן שִׁלְחוּ יָדַן.
 
צ"ג הַטְהוֹרוֹת יַחְדָיו נִסְפוּ
 
וְלֹא חוּלַל תוֹם כְּבוֹדָן.

עַלֵי קְפוּאִים בִּשְׂדוֹת שְׁלָגִים
 
יְלָדִים רַכִּים בְּחֵיק אִמָהוֹת.
 
וְעַל קְדוֹשִׁים הֲשׁוֹאֳגִים
 
קְבוּרֵי חַיִים מִתוֹך בּוֹרוֹת.

עַלֵי גְוִילִים הַמְחוּלָלִים
 
בִּידֵי נָאצִים מְנַאֲצֵי אֵל.
 
טְרָפִים קְרוּעִים וּמְגוֹאֳלִים
 
בֵּין אַשְׁפָּתוֹת וְאֵין גוֹאֶל.

עַל צַדִיקִים עַנְוֵי עוֹלָם
 
נְדִיבֵי עָם הוֹגֵי תוֹרָה.
 
בְּתָאֵי רָעַל נֶחְנַק קוֹלָם
 
נַפְלָה כָּבְתָה הַמְנוֹרָה.

עַלֵי נוֹעַר פִּרְחֵי הֶעָם 
 
חַלוּצֵי-קְרָב כְּפִירֵי מְרִי.
 
מוּל זְדוֹנִים שׁוֹפְכֵי הַדָם 
 
הִשְׁתַלְהֲבוּ רִשְׁפֵּי חוֹרִי.

עַל נֲהרוֹת דָּם וּבְכִי 
 
נִקְמַת-בְּרִית בַּלֵב שְׁמוּרָה.
 
בּקְרָב גֵטוֹ לְלֹא רִהִי 
 
נֶחְשָׂף הֲעוֹז טְמִיר-גְבוּרָה.

עַלֵי קִידוּשׁ הַשֵׁם וְעַם
 
וְעַל נִקְמַת דַּם טְהוֹרִים. 
 
בְּתַעֲצוּמוֹת מָסְרוּ נַפְשָׁם 
 
לָחֲמוּ, נָפְלוּ הַגִיבּוֹרִים.

עַל שֶׁבֶר עָם נִישָׂא קִינָה 
 
כְּבוּלֵי יָגוֹן עֲטוּיֵי שׁוֹאָה.
 
הֲלָנֶצַח תַּאֲפִיל שִׂנְאָה 
 
וְלֹא תִפְרוֹשׂ הַנְגוֹהָה?

רְאֶה אֵלוֹקִים עוֹרִי צָפַד
 
נָפַל לִיבִּי שׂוֹנְאַי קָמִים.
 
הַקְשִיבָה שַׁוְעִי חִישָׁה מִפְלָט
 
הַצִילָה נַפְשִׁי מֵאֲנְשֵׁי דָמִים.

עַלֵי גִיבּוֹר עַל בָּמותֵי עַד
 
כְּנֵר תָּמִיד בְּהוֹד זְרָחִים.
 
כֳּל נְטף דָם קָרְבָּן-לְשָׁד
 
נִזְכּוֹר עַד נְצַח נְצָחִים.

קינות בנושאים נוספים
כמו כן קיימות קינות רבות שנכתבו בנושאים שונים ומגוונים: לזכר אירועים שקרו לדוגמא: הגרוש מגוש קטיף, רצח הרב אלעזר אבוחצירא, השואה, או לזכר אנשים רבי מעלה שנפטרו ועוד.

לקריאה נוספת
ד"ר מרדכי מאיר, זכור הנאקות ורעש הצעקות - קינות לתשעה באב לזכר השואה, ירושלים תשס"ד.

קישורים חיצוניים

, נוסח אשכנז, מהדורת רדלהיים
 קינה של הקליר באתר דעת
 מאתר הצופה
* על פי מסורת יהודי צפון אפריקה, מרוקו ואלג'יר מפי הרב זכריה זרמתי ראש מכון
*, מילים וביצועים ווקאליים, באתר הזמנה לפיוט.
 בלחנים הבבליים (לחן עיראק) מפי החזן הרב חיים סלמן.
* באתר הזמנה לפיוט
* באתר הזמנה לפיוט


 

 

מאורעות תל חי  הם סדרה של התנכלויות והתנפלויות של כנופיות ערבים ובדואים, אשר החלו בסתיו תר"ף 1919, על ארבעת היישובים היהודיים: המושבה מטולה, קיבוץ כפר גלעדי, הקבוצה בתל חי, וקבוצת מייסדי המושב בחמארה, על כפרי הנוצרים ועל יחידות הצבא הצרפתי באזור הגליל הצפוני. ההתקפות גרמו לעזיבתם הזמנית של ארבעת היישובים, עד סתיו תרפ"א 1920.

תולדות
תל חי היתה נקודת התיישבות יהודית באצבע הגליל, אשר הוקמה על ידי קבוצת חלוצים ב־1916, במקביל לקיבוץ כפר גלעדי. צורת מבניה סביב חצר הזכירה מבצר. מסביב ליישובים היו כפרים בדווים ונוצרים שהתנגשו לא פעם עם היהודים.
הקרקעות של תל חי היו אמורות להיות בשטח צרפתי, לפי הסכם סייקס-פיקו לאחר מלחמת העולם הראשונה. 
המצב המתוח בסוריה בעקבות המלכתו של פייסל למלך סוריה והדחתו על ידי הצרפתים גרם להתדרדרות נוספת במצב הביטחון באזורים נידחים בסוריה ובלבנון, ביניהם גם אצבע הגליל.

עם הידרדרות המצב הביטחוני ומותו של שניאור שפושניק, אחד מחלוצי תל חי, ביקש ישראל שוחט, מנהיג ארגון השומר, מיוסף טרומפלדור לעלות לגליל, לבחון את מצבן של ארבע נקודות ההתיישבות בצפון (תל חי, כפר גלעדי, חמארה ומטולה), ולדווח לו. בשלהי 1919 עלה טרומפלדור למקום ונותר שם עד נפילתו בקרב, כמתואר להלן. 

החלוצים בנקודות הללו ביקשו עזרה ממנהיגי היישוב העברי בשל המצב הביטחוני הקשה. עניין זה הובא לדיון בפני הוועד הזמני ליהודי ארץ ישראל ב-24 וב-25 בפברואר 1920. בדיון התגלעה מחלוקת בשאלה, האם לפנות את האזור מהמתיישבים, כאשר זאב ז'בוטינסקי טען בעד פינויים חברי מפלגות הפועלים התנגדו לכך. לבסוף הוחלט על תגבור האזור ושליחת סיוע לתושבים.

מאורעות תל חי
בי"א באדר תר"פ (1 במרץ 1920) הגיעו בדואים בראשות השייח' כאמיל אפנדי לתל-חי אולם היהודים לא אישרו להם להיכנס. טרומפלדור אישר לבסוף לכאמיל וכמה מחייליו להיכנס ליישוב, לאחר שטענו כי הם מחפשים צרפתים המתחבאים בו. 

במהלך הביקור, בעת ששהה בעליית הגג של המבנה המרכזי בחצר תל-חי (תל-חי הייתה בנויה כחצר ענקית), החליט כאמיל להחרים את נשקם של אנשי תל חי. כשאנשיו ניסו לקחת את נשקה של דבורה דרכלר בכוח, נפלט כדור תוך כדי משיכת האקדח מידה והיא זעקה לעזרה. בעקבות הזעקה ולמשמע הירייה בטוח היה טרומפלדור כי הערבים תוקפים את אנשיו ולכן פקד לפתוח באש על התוקפים. בעוד המגנים היהודים נלחמו נגד הכוחות הערביים מחוץ לשערי החצר, התבצרו כאמל ואנשיו בעליית הגג והסבו אבדות רבות לכוחות המגן מבפנים. במהלך אחת ההפוגות הצליח כאמיל לסגת מעליית הגג ולחבור שוב לאנשיו. הקרב נמשך עוד מספר שעות אולם לבסוף נהדפו כאמל ואנשיו ונסוגו. למרות נסיגה זו, האבדן הגדול של האנשים והתחמושת בקרב מגני תל חי הוביל לנטישתו.

לא ברור אם כוונתו של כאמל הייתה מתחילה להערים על טרומפלדור על-מנת להיכנס למבנה ולהפתיע את מגניו, או שהוא באמת התכוון לבדוק אם קיימת שם נוכחות צרפתית. לפי עדותו של פנחס שניאורסון, במהלך הקרב ניסה כאמל לשכנע אותו שהאש נפתחה מצד היהודים ושהוא בא בכוונות שלום. שניאורסון הסכים לתת לו לסגת מעמדתו ולחזור לאנשיו, אולם הוא לא הצליח לתקשר עם כוח מגן אחר, שהמשיך לירות על כאמל ואנשיו לאורך כל הקרב.

במהלך הקרב רץ טרומפלדור לעזרת יעקב טוקר שעמד ליד השער כדי שלא ייכנסו הבדואים ונפצע אנושות מפגיעת שלושה כדורים. עוד ממגיני תל-חי נהרגו במהלך הקרב והם: שרה צ'יזיק, דבורה דרכלר, בנימין מונטר וזאב שרף. בסוף הבדואים נטשו את האזור כיוון שידעו שלא יוכלו לכבוש את תל-חי.

לאחר הקרב הגיע הרופא, ד"ר גרשון (ג'ורג') גרי מכפר גלעדי, וטיפל בטרומפלדור ובשאר הפצועים. על-פי עדויות רבות אמר טרומפלדור לפני מותו דברים בנוסח "לא נורא, טוב למות בעד ארצנו". לעת ערב עזבו מגיני תל-חי, כשלושים במספר, את היישוב וכעבור זמן קצר ננטש גם כפר גלעדי. תושבי שני היישובים הגיעו ליישוב איילת השחר.

מורשת וזיכרון

מספר שבועות לאחר נטישתה חזרו תושבי תל-חי וכפר גלעדי ליישוביהם והוקמה מצבה לזכר טרומפלדור ושבעת הלוחמים שנהרגו.
לאחר שחזרו תושבי היישובים ליישוביהם התנהל ויכוח אצל מי יקבר טרומפלדור, בכפר גלעדי או בתל-חי. הסכסוך יושב בכך שטרומפלדור נקבר בין תל-חי ובין כפר גלעדי. השביל בו הועברו הפצועים וההרוגים לכפר גלעדי, שוחזר ונקרא "שביל הפצועים". לאורכו מוצבים סלעים ועליהם פרטים על המאורעות. השביל מתחיל בחצר תל חי, מטפס לעבר הכביש, עובר מתחתיו ומסתיים בבית הקברות בכפר גלעדי.

בשנת 1928 החל הפסל, אברהם מלניקוב, אחד הפסלים הבולטים ביותר באותה תקופה, לפסל את אנדרטת "האריה השואג", לזכר הקרב על תל-חי. האנדרטה נחנכה ב-1934 ונבנתה במימון ההסתדרות הכללית, הוועד הלאומי וסר אלפרד מונד (לורד מלצ'ט).

טרומפלדור היה במותו מופת לזרמים שונים בתנועה הציונית. על שמו של טרומפלדור נקרא גדוד העבודה וההגנה על שם יוסף טרומפלדור ותנועת הנוער  שהוקמה על ידי זאב ז'בוטינסקי נקראה "בית"ר" - "ברית הנוער העברי על שם יוסף תרומפלדור" (השם נועד  לאזכר גם את ביתר מעוזו של בר-כוכבא ומכאן הכתיב הלא מקובל).

עמידת הגבורה של טרומפלדור וחבריו בתל-חי הותירה רושם רב בארץ ומחוצה לה. באביב 1920 הקריא אבא חושי בוועידת “השומר הצעיר” בלבוב את  השיר שחיבר בנושא "בַּגָּלִיל, בְּתֵל חַי, טְרוּמְפֶּלְדּוֹר נָפַל". אותה תקופה נכתב, לזכרו של טרומפלדור, גם השיר "קדרו פני השמיים" ומעט מאוחר יותר "ליל י"א באדר" של אנדה עמיר-פינקרפלד והשיר "בגליל" ("עלי גבעה שם בגליל") שזכה לנוסחים אחדים.
תל-חי היא סמל לגבורה עד היום, ומוצגת כי בזכות גבורת הלוחמים נכלל שטח אצבע הגליל בתחום המנדט הבריטי (ולאחריו במדינת ישראל). דרומית לתל-חי הוקמה לאחר מלחמת העצמאות העיירה קריית שמונה - לזכר שמונת הנופלים בתל-חי. מדי שנה בי"א באדר מתקים טקס אזכרה ממלכתי לטרומפלדור וחבריו.

יזכור
ברל כצנלסון חיבר לזכרם תפילת יזכור אשר פורסמה תחילה בכתב העת קונטרס. היא מוקראת עד היום בשינויים מסוימים בטקסי יום הזיכרון לחללי מערכות ישראל. 

לקריאה נוספת
מחקרים
* בן ציון דינור (עורך), ספר תולדות ההגנה, חלק א, ירושלים: הוצאת הספריה הציונית שליד ההסתדרות הציונית ומערכות, 1964.
*נקדימון רוגל, תל חי : חזית בלי עורף, תל אביב: הוצאת הדר, 1979.
*נקדימון רוגל, פרשת תל-חי - תעודות להגנת הגליל העליון בתר"ף (1919-1920 ), ירושלים : הספרייה הציונית, 1994.
* יעל זרובבל, בין "היסטוריה" ל"אגדה": גלגולי תל חי בזיכרון העממי, בתוך רוברט ס' ויסטריך ודוד אוחנה (עורכים), מיתוס וזיכרון : גלגוליה של התודעה הישראלית, הוצאת מכון ון ליר והקיבוץ המאוחד, ירושלים, 2005
* מרדכי נאור (עורך), איש תל-חי זלמן בלחובסקי: פרשת תל-חי לאחר כתשעים שנה, ירושלים : הוצאת יד יצחק בן-צבי, תשס"ט 2009.

קישורים חיצוניים  
* 
* 
* 
*
* 

הערות שוליים


 

דישון הוא מושב בגליל העליון בין הערים קריית שמונה וצפת וליד הגבול בין ישראל ללבנון  והשייך למועצה אזורית מבואות החרמון.  היישוב הוקם בשנת 1953 על ידי יהודים ממרוקו וקבוצת רווקים שעלו ממזרח אירופה. מייסדיו תרמו רבות לעיבוי אחיזתה של המדינה הצעירה בגבולותיה בתקופה שהתאפיינה בחדירת מסתננים מלבנון. שמו כשם הכפר הערבי הנטוש "דיש'ום" (בערבית: ديشوم) ששכן בקרבת היישוב, וכשם נחל דישון הזורם בסמוך לישוב.

קישורים חיצוניים
* באתר המועצה האזורית מבואות החרמון
* באתר הרשות לפיתוח הגליל



 
 

אַ‏מְנוּ‏ן הוא מושב עובדים ברמת כורזים, מצפון לכפר נחום ולימת הכנרת, בתחום המועצה האזורית מבואות החרמון. הוא משתייך ליישובי העובד הציוני. 

המושב הוקם בשנת 1983 עבור מפוני סיני ובני המושבים הסמוכים על ידי הסוכנות היהודית. 

מקור שם היישוב הוא בדג האמנון שנפוץ בכנרת הסמוכה. 

קישורים חיצוניים
* 
* 





טל בן-חיים (נולד ב-31 במרץ 1982) הוא כדורגלן ישראלי המשחק בעמדת הבלם בפורטסמות' ובנבחרת ישראל.

בן-חיים גדל והתחנך בראשון לציון. הוא הצטרף לקבוצת הילדים של מכבי תל אביב בגיל 6. הוא התקדם בין קבוצות הנערים והנוער של מכבי תל אביב עד עלייתו לקבוצת הבוגרים. בן-חיים החל את הקריירה המקצועית שלו בליגת הבוגרים, עוד כשהיה בן 16 בלבד. בקבוצת הבוגרים של מכבי תל אביב בליגת העל הישראלית, שיחק במשך 6 שנים.

הוא החל את הקריירה האירופאית שלו בקבוצת בולטון וונדררס האנגלית (בקיץ 2004), זאת לאחר שעזב את קבוצתו מכבי תל אביב.

בינואר 2007 היה בן-חיים קרוב לחתימה בקבוצת הכוכבים של צ'לסי, אך העלות הגבוהה יחסית בסך למעלה משני מיליון ליש"ט שקבוצתו דרשה, טירפדה את העסקה. ביוני 2007, לאחר שסיים את חוזהו בבולטון והפך לשחקן חופשי, חתם בן-חיים במועדון צ'לסי על חוזה ל-4 שנים, כאשר שכרו עמד עלסכום של כ-65,000 ליש"ט לשבוע (כ-105 מיליון ש"ח ב-4 שנים), סכום שיא עבור שחקן ישראלי אי פעם. את הופעת הבכורה שלו במדי צ'לסי ערך בן-חיים ב-5 באוגוסט 2007 במשחק מגן הקהילה נגד מנצ'סטר יונייטד.

בתקופה שבה ז'וז'ה מוריניו עדיין אימן את צ'לסי בתחילת העונה, בן-חיים שותף ברוב משחקיה של צ'לסי, בעיקר כממלא מקומם של הבלמים והמגנים שהיו פצועים באותה תקופה. לאחר מינויו של אברהם גרנט הישראלי למאמן הקבוצה, בן-חיים לא מצא את מקומו בקבוצת הפאר, הוא מיעט לשחק ובתקשורת נפוצו שמועות על עזיבתו.

באפריל 2008 התבטא בן-חיים בחריפות כנגד מאמן צ'לסי אברהם גרנט ("ידעתי ששום דבר טוב לא ייצא מזה שגרנט יגיע לצ'לסי") ונקנס בשל כך על ידי הנהלת הקבוצה ב-80,000 לירות שטרלינג.

ב-30 ביולי 2008, כחודש לפני שהמועדון נרכש על ידי חברה מאבו דאבי, חתם בן-חיים במנצ'סטר סיטי. בן-חיים לא השתלב היטב גם בקבוצה זו - הוא שותף בתשעה משחקי ליגה בלבד ובפברואר 2009 הושאל לסנדרלנד עד סוף העונה.

ב-31 באוגוסט 2009 חתם בן-חיים בפורטסמות', עימה העפיל לגמר גביע ה-FA אך ירד לליגת המשנה באנגליה. ב-2 באוגוסט 2010 הושאל בן-חיים לוסטהאם יונייטד, ובכך איחד כוחות פעם נוספת עם המאמן אברהם גרנט. ב-13 בינואר 2011 חזר בן-חיים למדי פורטסמות' אחרי שוסטהאם יונייטד לא עמדה בחוזה ההשאלה.

ב-4 ביוני 2011 הבקיע את שערו הראשון (בפנדל) במדי נבחרת ישראל במשחק נגד לטביה.

קישורים חיצוניים
* 
* באתר Soccerbase

הערות שוליים




כורזים הוא יישוב קהילתי ברמת כורזים, מצפון לכנרת, בתחום המועצה האזורית מבואות החרמון. הוא נוסד בשנת 1983 כמושב של התאחדות האיכרים, אך לאחר איחודו בשנת 1989 עם היישוב השכן "מעוף" הפך ליישוב קהילתי. היישוב נקרא על שם היישוב הקדום כורזים ששרידיו ממוקמים כקילומטר מזרחה.

היישוב מעוף, שכונה באופן זמני - ארש"ח, נוסד במטרה להתבסס על תעשייה עתירת ידע ומכאן שמו. 

קישורים חיצוניים
*  אתר
* 

הערות שוליים





מרגליות הוא מושב בישראל הסמוך לגבול בין ישראל ללבנון, מערבית לקריית שמונה. הוא נמצא ברכס רמים שבהרי נפתלי וממוקם סמוך להר שנאן, פסגת הרכס.

המושב הוקם בשנת 1951 על ידי עולים מצפון אפריקה ומעיראק, על אדמות הכפר הערבי הונין שנחרב במהלך מלחמת העצמאות. 

הוא שייך למועצה אזורית מבואות החרמון, וקרוי על שמו של חיים מרגליות קלווריסקי שניהל את יק"א באזור הגליל בתחילת המאה ה-20, ואף עזר בהקמת מספר יישובים באזור. אחד מתושביו המפורסמים של המושב היה חבר הכנסת יוסי שריד, שעבר להתגורר ביישוב בשנת 2000, לאות הזדהות עם תושביו.

ביישוב נמצאת גם טיילת המשקיפה על הנוף באזור. במרחק קצר ממנו ניצב מבצר שטונף, המכונה גם "מבצר מרגליות".

קישורים חיצוניים

 - אתר ההתיישבות בגליל
* 



 




סטייסי דרגילה (באנגלית: Stacy Dragila) (נולדה ב-25 במרץ 1971) היא אתלטית אמריקאית, אלופה אולימפית, אלופת עולם ושיאנית עולם בקפיצה במוט.

דרגילה נולדה באובורן שבקליפורניה. למדה באוניברסיטת איידהו והייתה חברה בנבחרת הנשים באתלטיקה של האוניברסיטה. דרגילה זכתה במדליית זהב באולימפיאדת סידני (2000) ובכך הפכה להיות האלופה האולימפית הראשונה בקפיצה במוט. 

דרגילה זכתה בשתי אליפויות עולם: בסביליה-1999 ובאדמונטון 2001, באליפות העולם באולמות בפריז-1997, בתשע אליפויות ארצות הברית ובשמונה אליפויות ארצות הברית באולמות.

בשנת 2001 דרגילה זכתה בתואר אתלטית השנה בעולם.
קישורים חיצוניים
*




 

שדה אליעזר הוא מושב באזור הצפון ליד העיר חצור הגלילית השייך למועצה אזורית מבואות החרמון.  

היישוב הוקם בשנת 1952 על ידי תושבים מיסוד המעלה וקריית שמונה שאליהם הצטרפו עולים מצ'כוסלובקיה, יוגוסלביה, פולין ורומניה. אוכלוסיית הישוב מעורבת: חילונית, מסורתית ודתית. המושב תוכנן ל-65 משפחות שלכל אחת הוקצו 34 דונם. 

שם היישוב הוא על שמו של אליעזר (רוברט) רוטשילד, נכדו של הברון רוטשילד, אביו של אלי רוטשילד, מי שהיה סגן הנשיא של חברת פיק"א, שרכשה את אדמות המקום.

בשנת 1960 הגיע המושב למצב משבר, בין השאר בגלל מעילה של גזבר המושב, שנדון לשנה וחצי מאסר.

קישורים חיצוניים

*
* באתר המועצה האזורית מבואות החרמון
* באתר הרשות לפיתוח הגליל

הערות שוליים



פובוס במיתולוגיה היוונית הוא אל הפחד והבעתה, בנם של ארס, אל המלחמה, ואפרודיטה, אלת האהבה. הוא ואחיו דימוס, אל הטרור והאימה, הם מלווים צמודים של אביהם בצאתו לקרב ולמלחמה, ותפקידם לזרוע אימה בלב האנשים. מקבילו הרומאי של פובוס מכונה טימור. 

אסף הול, שגילה את שני ירחיו של כוכב הלכת מאדים (שבלועזית נקרא מרס, שמו של האל המקביל במיתולוגיה הרומית לארס), קרא לאחד מהם פובוס ולשני, הקטן יותר - דימוס. כמו כן, המושג "פוביה", שמתאר מצב נפשי של פחד כרוני, גזור משמו של פובוס, או ליתר דיוק - מהמילה היוונית φόβος, שפירושה פחד.




פרדריק מיסטרל (בצרפתית: Frédéric Mistral) (8 בספטמבר 1830 - 25 במרץ 1914) סופר, מחזאי ומשורר צרפתי, זוכה פרס נובל לספרות (יחד עם חוזה אצ'גרי), ממחדשי הספרות הפרובנסאלית. מ-1854 עמד בראש תנועת הפליבריז' Le Félibrige ששאפה להחיות את תרבות פרובאנס.

מיסטרל סיים לימודי משפטים באקס-אן-פרובאנס, בירתה העתיקה של פרובאנס, אך מעולם לא עסק במקצוע, אלא הקדיש את עצמו לשירה. הוא ירש אחוזה מאביו ופרט לטיפול בה הקדיש את כל עיתותיו לשירה והיה למשורר החשוב ביותר של פרובאנס. 

כתב יצירות רבות בשפה הפרובנסאלית, בהן הפואמה הכפרית "Mireio" (הקציר), שנכתבה לפי דגם של אובידיוס, ב-1859, שעובדה לאופרה, וכן קובצי שירה, מילון ותרגום ספר בראשית. 

יצירתו, מיראייו, היא האפוס העממי של שפת פרובאנס ונמנית עם יצירות המופת של הספרות. שנתיים לאחר הופעתה קיבלה את פרס האקדמיה הצרפתית.
בשנת 1867 פרסם את הפואמה קאלנדאו.
בספרו, אי הזהב, פרסם אוסף של רומאנסים ושירים.
בספר נרטו, שפורסם בשנת 1884, הוא מספר בחרוזים אפיזודות מתקופת האפיפיורים ששכנו באביניון.
הטרגדיה המלכה יאגו, משנת 1890, מצטיינת ביופי שירי נדיר.
בין השנים 1879 - 1886 חיבר מילון ניופרובנסאלי בשני כרכים. על ההישג הזה זכה בפרס אינסטיטו דה פראנס.

מספר אוניברסיטאות גרמניות העניקו לו פרסי כבוד.

הוא היה אחד משבעת מייסדי האסכולה החדשה של שפת לאנג ד'אוק (אוקסיטנית, שפרובנסאלית היא אחד מניביה), שחתרה להשיב לתחיה את השפה, המנהגים והתלבושות הקדומים של האזור. מיסטרל היה מנהיג הקבוצה.

ב-1904 זכה בפרס נובל לספרות. 
בנימוקי מתן פרס נובל נאמר שהוא ניתן: "לאור הספונטניות הרעננה, חרוזיו המזהירים והאמנותיים המשקפים בנאמנות כה רבה את הנוף ואת חיי הכפר במולדתו וגם בגלל פעילותו החשובה כחוקר השפה הפרובנסאלית".

נכשל בשאיפתו להשריש שפה פרובנסאלית חיה בדרום צרפת.

קישורים חיצוניים

*



רמות נפתלי הוא מושב באזור הצפון ליד הגבול בין ישראל ללבנון והשייך למועצה אזורית מבואות החרמון.  היישוב נקרא כך משום שהוא ממוקם בהרי נפתלי בתחום נחלת שבט נפתלי.  

היסטוריה
היישוב הוקם בשנת 1945 על ידי פלוגת פועלים חקלאיים "בני פלד" שנשלחו על ידי המוסדות הלאומיים לשם שמירה על הקרקע והכשרה לעיבוד חקלאי.  עם תום מלחמת העולם השנייה עלתה למקום זה קבוצה ראשונה של חיילים משוחררים משני ארגונים, "וינגייט" ו"המתנדב", אשר התארגנו להתיישבות עוד בטרם היותם בצבא, ואשר התאחדו לארגון אחד. 

היישוב קם סביב מצודת רמות נפתלי, שהוקמה יחד עם מצודות ביריה וחוקוק בשנת 1945 כחלק ממערך ההגנה של הבריטים בצפון, ובתיאום עם הסוכנות היהודית. המצודות נבנו על ידי חברת סולל בונה. המצודה כיום היא חלק מבסיס צבאי סמוך, והיא מבנה המיועד לשימור. 

במהלך מלחמת העצמאות היה היישוב תחת אש למשך זמן רב ושימש נקודת קרבות מכרעת מכיוון לבנון. רק לאחר מבצע חירם הפסיקו ההתקפות על האזור.

באוגוסט 1963 עלה לקדש נפתלי גרעין מייסדים חדש, לאחר התפזרות חברי המושב מהגרעין המייסד. ביישוב נותרו שלוש משפחות מהגרעין הראשון אליעזר ובתיה קאופמן ושלושת ילדיהם ואסתר ושמעון אהרון ואחריהם משפחת אדלר. על שבעת המייסדים נמנו: רענן נעים, רפאל אלבו, יצחק סבג, פרדי פריאנט, חנניה דדוש, זבולון כהן ואילן זרקא. הגרעין היה ברובו מורכב מזוגות צעירים בני המושבים, יוצאי מרוקו, תוניסיה ולוב. היוזמה זכתה להצלחה ורבים הצטרפו לגרעין ההקמה: יובל חרמוני, זבולון כהן, האחים משה וחיים אלון, מאיר ומימי לב, ורווקים בודדים כמו דוד אביטן ועוד רבים אחרים.  

המתיישבים התגוררו תחילה בבתים הנטושים והמתפוררים של הגרעין הראשון שבראש ההר, ואולם בתוך שלוש שנים נבנו למרגלות ההר בתים חדשים שזכו עם הזמן להרחבה ביוזמת החברים.

המושב נודע בגידולי תפוחים, אגסים וענבים. ענבי רמות נפתלי נחשבים על ידי מומחים למשובחים והם מכורים מראש למיטב היקבים בארץ. במושב מספר יקבי בוטיק, ביניהם יקב רמות נפתלי של היינן יצחק כהן, יקב נעמן של היינן רמי נעמן ויקב עמרם של היינן עמרם אזולאי. חלק מבני היישוב מתפרנסים מתיירות צימרים ומגידול עופות.

בסמוך למושב הוקם "מצפה איתן" לזכרו של בן המושב איתן בלחסן מפקד סיירת צנחנים שנפל בקרב בלבנון. המצפה משקיף לעבר הרי לבנון ולעבר בית הוריו.

היישובים הסמוכים לרמות נפתלי הם: קיבוץ מלכיה, קיבוץ יפתח ומושב דישון.

היישוב נמצא בסמיכות מיידית למצודת כ"ח, מצודת טאגרט שעל כיבושה במלחמת העצמאות נפלו עשרים ושמונה לוחמים.

קישורים חיצוניים

* מתוך אתר בית יגאל אלון.

הערות שוליים



סואי יוריס (לטינית: sui iuris) הוא מונח לטיני שפירושו "בזכות עצמו" או באופן אוטונומי. במשפט האזרחי משמש המונח לציון כשירות במשמעותה המשפטית, היינו, יכולתו של אדם לנהל את ענייניו. 

בכנסייה הקתולית משמש המונח לציון כנסיות וטקסים המהווים במקובץ את הכנסייה הקתולית. הגדולה שבכנסיות אוטונומיות אלו היא הכנסייה הלטינית, שבראשה עומד האפיפיור. בראש כנסיות אחרות, כמו הכנסייה המזרחית, עומד פטריארך. תחת סואי יוריס מסוים יכולה להתקיים היררכיה כנסייתית של בישופים, דיאקונים וכמרים. 

מונח דומה משמש ביחס למיסיונים, למרות העדר מבנה היררכי דומה לזה של סואי יוריס אחרים. בראש מיסיונים אלו מועמד פרפקטור אפוסטולי ולמיסיון ניתנת אוטונומיה ההופכת אותו מנותק מיחסי כפיפות לדיוקסיה, ויקריה אפוסטולית או פרפקטורה אפוסטולית. הסיבה לניתוק היא בדרך כלל ניתוק פיזי מאזור של דיוקסיה מסוימת. כך, בשנת 2004 היו אחד עשר מיסיונים כאלו שמוקמו באיים באוקיינוס האטלנטי, באוקיינוס השקט ובאזורים מרוחקים במרכז אסיה. 




מכוֹרה היא התנחלות ומושב שיתופי במזרח השומרון השייכת לארגון יישובי האיחוד החקלאי ולמועצה אזורית בקעת הירדן.
ההתנחלות הוקמה בשנת 1973 כהיאחזות נח"ל בשם נח"ל מכורה ואוזרחה בשנת 1976. היישוב משקיף אל עבר בקעת נחל תרצה שמצפונו, ונגיש מחלקו הצפוני של כביש אלון (כביש 508).

רוב התושבים עוסקים בחקלאות וביוזמות עסקיות.

אתרים בקרבת היישוב
* אלכסנדריון (סרטבה) - הר דמוי חרוט המתנשא מעל עמק הירדן התחתון, כ-8 ק"מ מדרום-מזרח לישוב. בראש ההר ממוקם מבצר האלכסנדריון שנבנה בשנת 90 לפנה"ס בידי אלכסנדר ינאי.

קישורים חיצוניים
 - באתר המועצה האזורית בקעת הירדן




מחוֹלָה היא התנחלות ומושב דתי על קו התפר שבין בקעת הירדן לבקעת בית שאן, כ-7 ק"מ דרומית לעיר בית שאן. הוקמה בב-14 בדצמבר 1968, ט"ו בשבט תשכ"ח.

היסטוריה
לאחר מלחמת ששת הימים החלו במטכ"ל צה"ל, באוגוסט-ספטמבר 1967, דיונים על הקמת היאחזויות נח"ל באזורים שנכבשו במלחמה, ובהם ביהודה ושומרון. הוחלט להתחיל את ההתיישבות ביהודה ושומרון בהיאחזות שתוקם בקרבת הקו הירוק (נחום ברנע הגדיר זאת: גיחה זעירה לדרום הקו הירוק שתמיד ניתן להאבק עליה כתיקון גבול) כהמשך ישיר של יישובי עמק בית שאן. לאחר איתור אדמות נפקדים שלא היו בשימוש, הוחלט בדיון אצל ראש הממשלה, לוי אשכול, בהשתתפות שר הבטחון, שר החקלאות ומנהל מחלקת ההתיישבות של הסוכנות, בסוף דצמבר 1967 על הקמת היאחזות באזור ברדלה. ההחלטה יצעה להכנה בפיקוד הנח"ל מיד בתחילת ינואר אולם התעכבה למשך חודש כדי לאתר היקף מספיק של אדמות לקיום היאחזות. בני גרעין של בני עקיבא עלו למקום ב-6 בפברואר 1968 ובנות הגרעין הצטרפו אליהם ב-12 בפברואר 1968. ב-14 בדצמבר 1968, ט"ו בשבט תשכ"ח, חגגו בני הגרעין את העליה לקרקע במסיבה פנימית ויום זה מצוין על ידי בני עקיבא כיום העלייה על הקרקע. הקמת ההיאחזות בוצעה בלא פרסום, וללא קיום טקס עליה על הקרקע פומבי. אפילו כותרת הדיון אצל ראש הממשלה לא ציין שמדובר בהקמת היאחזות אלא רק "עיבוד קרקעות", על מנת למנוע לחצים בתוך ישראל ומחוצה לה כנגד הקמת היאחזויות ביהודה ושומרון. באפריל 1968 פורסמה בבמחנה נח"ל כתבה ראשונה על ההיאחזות, אך ללא ציון שמו ומיקומו. באוגוסט 1968 כבר פורסם דבר הקמת ההיאחזות עם ציון שמו ומקומו בעיתונות ובאוקטובר התקיים טקס העלייה על הקרקע בנוכחות אלוף הפיקוד רחבעם זאבי. באותה תקופה עברה ההיאחזות אל מקום הקבע שלה כ-2 קילומטר צפונית לנקודת ההיאחזות בראש גבעה בגובה 170 מטר מעל גובה פני הים. 

היאחזות הנח"ל אומצה על ידי כפר הרא"ה אשר ליוו אותו עד התאזרחותו. כן אומץ המושב על ידי לשכות בני ברית ברמת השרון ותל אביב. 

מחולה אוזרחה ב-13 בנובמבר 1969, בטקס צנוע. בהעדר גרעין משפחות שיתיישב במקום, היא אוזרחה על ידי קבוצה קטנה של בוגרי גרעיני נחשון א, ב של הנח"ל שקודם לכן איישו את ההיאחזות כחיילים. בצעדיו הראשונים הוא המשיך להתנהל כקיבוץ והיו בו רק שני זוגות נשואים. התושבים ראו בלידת הילדה הראשונה, תמר, ביוני 1970, סימן ממשי ראשון לכך שהמקום אכן התאזרח. התקשורת עקבה אחר הצעדים הראשונים של היישוב. היא דיווחה על לידת הבת הראשונה, על ברית המילה הראשון ועל החתונה הראשונה. אלוף פיקוד מרכז, רחבעם זאבי, ליווה מקרוב את היישוב בצעדיו הראשונים. 

בסוף שנת 1970, לאחר לפחות שני נסיונות כושלים, נקדחה במקום באר שאפשר את הרחבת החקלאות במקום. בשנת 1971 הצטרפו ליישוב קבוצה של בוגרי גרעין גדיל, שאיישו את ההיאחזות בעת שהוא אוזרח.

בראשית שנות ה-70 קיים המושב חקלאות על 4000 דונם, לרוב גידולי גזר ומלפפון, ומלונים ליצוא. בנוסף היו במושב לול, מוסך ומפעלי תעשיה. המושב שייך מבחינה ארגונית לאיגוד המושבים של "הפועל המזרחי". מחולה היא היישוב הראשון שהוקם בבקעת הירדן לאחר מלחמת ששת הימים.

בשנות ה-80 אירע פילוג ביישוב לאחר שהמושב החליט לבטל את השיתופיות ולהיות מושב עובדים. בעקבות זאת עזבו כמחצית המשפחות והקימו את היישוב השכן שדמות מחולה.

בשנים האחרונות קולט המושב משפחות רבות בעיקר צעירות ולאחרונה ישנה קליטה גדולה של בני מושב חוזרים.

חינוך וקהילה
רוב תושבי המקום מתפרנסים מחקלאות, חינוך ומקצועות חופשיים. עיקר הגידולים הם תבלינים ירוקים טריים, תמרים, הדרים, לולים, רפתות של עגלי חלב, מעט גידולי שדה ועוד.

באגודה השיתופית של המושב ישנם היום מטעי תמרים, פרדסי הדרים ולולים. סטודיו לעבודות אומנות, סטודיו לאומנות נפחות בברזל, חנות ומעבדה למחשבים וציוד משרדי.

במושב ניתנים כל השירותים הנחוצים: בית הכנסת, מקווה, שיעורים, תנועת נוער בני עקיבא, צרכנייה, מועדון חברים, מועדון לנוער וחוגים, מועדון לגילאי התיכון, בריכה, מרפאה, תחנת דלק, שירותי משרד, דואר ודף מידע שבועי, גנים, פעוטונים, ועדת חינוך פעילה, ועדת תרבות פעילה מאוד, ועדת קליטה ועוד.

מבחינה מוניציפלית שייך מושב מחולה למועצה אזורית בקעת הירדן. כיום בני ישובי צפון בקעת הירדן הכוללים גם את שדמות מחולה וחמדת לומדים בבית הספר המשותף "שקד" שבקיבוץ שדה אליהו. 

בשנת 2007 הוקם במושב מוסד חינוכי לבנות (מחו"ל) שנפלטו ממסגרות חינוכיות.

מקור השם
מקור השם מחולה הוא כשם העיר המקראית "אבל מחולה" שמקומה המשוער מזוהה על ידי ארכאולוגים בתל הסמוך ליישוב - תל אל חילו.
  
היישוב "אבל מחולה" נזכר בתנ"ך שלוש פעמים:
* בסיפור מלחמת גדעון והמדינים, כיעד בריחתם של המדיינים, בספר שופטים ז' 22.
* כאחת הערים בימי שלמה המלך, בספר מלכים א, ד' 12.
* כעיר מוצאו של הנביא אלישע, תלמידו ויורשו של אליהו הנביא, בספר מלכים י"ט 16.

אתרים בקרבת היישוב
* שמורת נביעות מחולה - הממוקמת כ-2.5 ק"מ מצפון-מערב למושב, הכוללת שטח ביצתי ובו שפע של נביעות שמימיהן זורמים בתעלות לנחל מלחה או ואדי אל-מלח"
* מעין נובע- "עין סוכות".

קישורים חיצוניים
 - באתר המועצה האזורית ערבות הירדן
*

הערות שוליים




שדמות מחולה היא התנחלות ויישוב קהילתי דתי לאומי בבקעת הירדן בקרבת בקעת בית שאן, המשתייך לארגון המושבים של הפועל המזרחי ונמצא בתחום מועצה אזורית בקעת הירדן. בנובמבר 2009 הצטרפה שדמות מחולה לתנועת הקיבוץ הדתי.

הקמת היישוב
בשנת 1979 הוקם במקום היאחזות נח"ל שלח, על שם הצמח שלח הגדל באזור. בשנת 1978 החליטו חברי מחולה להפוך למושב עובדים, ותשע משפחות מוותיקי מחולה שרצו להמשיך ולחיות חיי שיתוף, החליטו להקים יישוב חדש ובשנת 1984 הם אזרחו את שלח, תחת השם שדמות מחולה. היישוב הוא מושב שיתופי שעבר הפרטה והרחבה קהילתית.

בהמשך להקמת ישיבת הסדר ביישוב בשנת 1996, עבר המושב השיתופי שינויים ארגוניים שתרמו לתנופת בנייה ופיתוח במקום. חברי המושב השיתופי עודדו קליטה של משפחות חדשות, מבלי לחייב אותם להתקבל למושב השיתופי.

נכון לשנת התשס"ט (2009), התושבים מתפרנסים מחקלאות, חינוך ומקצועות חופשיים. במקום רפת גדולה, מחלבה, חממות לגידול פקעות פרחי אמריליס לייצוא, ומטעים בהם מגדלים תמרים, פירות הדר, זיתים ורימונים. כמו כן, לאחרונה החלו משפחות אחדות להפעיל ביישוב מספר צימרים להארחה ונופש. 

היישוב מונה כ-120 משפחות ומעל 360 ילדים ובני נוער. כרבע מהמשפחות חברות באגודה השיתופית, חלקן תושבים, וחלקן רבנים ואברכים המלמדים ולומדים בישיבת ההסדר.

ביישוב בית הארחה, מדרשה ליהדות וישיבת הסדר בשם "שדמות נריה", כולל "בני אלישע", פעוטון לגיל הרך, גנון וגן, בית כנסת, מקווה, מרפאה כללית, מרפאה לבריאות השן, מגרשי ספורט ובריכת שחיה. רוב הילדים בגילאי בית הספר היסודי לומדים בבית הספר המשותף של הקיבוץ הדתי בשדה אליהו, ואחרים לומדים במסגרת תלמוד תורה בבית שאן.

ביישוב מכהן רב במשרה מלאה. בקהילת שדמות מחולה כיהנו עד כה (2010) הרבנים איתן איזמן, ראובן הילר, אליעזר וייל והרב המכהן כיום - הרב אלישע פיקסלר.

חקלאות
ענף החקלאות מהווה ענף עיסוק מרכזי במושב. בין היתר מגדל המושב מטעי זיתים, מטעי בננות, פרדס תפוזים וקלמנטינות.
בנוסף, למושב יש שטחים רבים של מטעי תמרים מזן מג'הול ודרי המיועדים ליצוא לרחבי אירופה ואמריקה הצפונית.
במושב אף חממות פרחים מזן אמריליס ונץ חלב הגדלים בתנאי קירור מיוחדים. עם השנים גדל חלקו של תחום זה בחקלאות המושב וכמויות הייצוא הוכפלו.

מוסדות חברתיים

ביישוב פועל מועדון, בו מתקיימים אירועים חברתיים של היישוב ואירועים פרטיים. ביישוב גם צרכנייה, בריכה, ספריה ובית מדרש לילדים "תלמי יואב".

קישורים חיצוניים
*
 - באתר המועצה האזורית ערבות הירדן

הערות שוליים




בקעות היא התנחלות ומושב במזרח השומרון המשתייך לארגון יישובי האיחוד החקלאי בתחום מועצה אזורית בקעת הירדן. המושב נמצא בכביש אלון הצפוני (כביש 578), מצפון לנחל תרצה.
היישוב הוקם בשנת 1972 ובתחילה נקרא "בוקע", על-שם עמק "הבוקייעה" (בקעת טמון, בו מצוי היישוב).

שטחו כ-1800 דונם. ליישוב ענפים חקלאיים מצליחים כגון מטעי תמרים וכרמי ענבי מאכל. חקלאי המושב עוסקים בעיקר בגידול ענבי מאכל ורימונים.

בעשור האחרון נקלטו במושב משפחות רבות של "בנים חוזרים" אשר תרמו בין היתר לפיתוח השירותים החברתיים והכלכליים הניתנים במושב כגון: ספא, חדר כושר, מוסך ומחלבת עיזים. כמו כן קיימים במושב שירותי מרפאה ומכולת.

קישורים חיצוניים
 - באתר המועצה האזורית בקעת הירדן



 


גיתית היא התנחלות ומושב בגבול בקעת הירדן והשומרון, משתייך לארגון יישובי חירות בית"ר השייך למועצה אזורית בקעת הירדן. הוא מאכלס כ 60 משפחות, וממוקם קרוב מאוד לישוב מעלה אפרים. אוכלוסיית היישוב מעורבת מבחינה דתית.

בסוף חודש אוגוסט שנת 1972 הוקמה התשתית להקמת היאחזות "נח"ל גיתית". ההיאחזות אוזרחה בשנת 1975 אז הוקם היישוב בידי משקי חירות בית"ר. שלוש שנים לאחר מכן, בשנת 1978, אוזרחה האחזות והיישוב קם כמושב שיתופי, צורת התיישבות שהשתנתה למושב "רגיל" מאוחר יותר. היישוב נקרא על שמו של כלי נגינה עתיק הנושא את אותו השם, אשר צורתו מזכירה את צורת הבקעה עליה משקיף היישוב. היישוב קרוב למעלה אפרים וכן למבצר הקדום אלכסנדריון.

עד לפני מספר שנים אכלס היישוב משפחות חילוניות בלבד. עקב היענות נמוכה של מצטרפים חדשים לישוב, חברי היישוב החליטו לפתוח את שעריו גם למשפחות דתיות. כמו כן, לפני מספר שנים הוקמה בגיתית ישיבה גבוהה, וסביבה התפתח גרעין של תושבי קבע חובשי כיפה סרוגה שאינם חקלאים. בסוף שנת הלימודים תשס"ו התפרקה הישיבה, אך גרעין המתיישבים הדתיים החליט להישאר במקום.

החקלאים במושב מגדלים תאנים, ענבים ורימונים. כמו כן קיימים בו לולים לשיווק. חלק ניכר מאנשי המושב, בעיקר המשפחות החדשות שהגיעו בעשור האחרון, הינם בעלי מקצועות חופשיים ועובדים בירושלים ובישובי הסביבה.
 
שטח היישוב כ-1500 דונם.

קישורים חיצוניים

 - באתר המועצה אזורית בקעת הירדן



נאט אדרלי (באנגלית: Nat Adderley;
25 בנובמבר 1931 - 2 בינואר 2000) - נגן ג'אז אמריקאי. 

נאט היה אחיו של נגן הג'אז ג'וליאן "קנונבול" אדרלי שניגן בסקסופון אלט. נאט, צעיר מג'וליאן בכ־3 שנים, ניגן בקורנית ובפלוגלהורן. בגיל 15 החל ללמוד נגינה בחצוצרה, וכעבור 4 שנים עבר לנגן בקורנית. בין השנים 1951 - 1953 ניגן בתזמורת צבאית במסגרת שירותו בצבא ארצות הברית. למשך כשנה, בין 1954 ל-1955 ניגן אדרלי הצעיר בתזמורתו של ליונל המפטון, אז גם הקליט את הקלטותיו הראשונות כסולן. 

בשנים 1956 - 1957 עבר יחד עם אחיו "קנונבול" אדרלי את חוויית הכישלון של החמישייה הראשונה של אדרלי. דרכיהם נפרדו, "קנונבול" נענה להזמנה לנגן עם מיילס דיוויס, בעוד שנאט נדד בין כמה הרכבים, בהם להקותיהם של ג'יי ג'יי ג'ונסון ווודי הרמן. ב־1959 הקימו האחים חמישייה חדשה שהתקיימה עד מותו של "קנונבול" בשנת 1975.

במקביל, היה נאט אדרלי פעיל גם בעצמו, בעיקר במחצית הראשונה של שנות ה־60, היה לו הרכב משלו, והוא הקליט והופיע בנפרד מאחיו ברפרטואר שונה. הרכביו היו בית אימון למוזיקאים רבים, שנודעו אחר כך בזכות עצמם, כמו למשל נגני סקסופון האלט סוני פורצ'ן ווינסנט הרינג.קטעים מוזיקליים מקוריים שלו הוקלטו על ידי אמני ג'אז רבים, בהם נגן כלי ההקשה ריי בארטו, קאונט בייסי ומונטי אלכסנדר. 

נאט אדרלי המשיך להקליט ולהופיע אחרי מות אחיו, אך ניכר היה ששיאו כבר מאחוריו.

טריוויה
אחד הקטעים המקוריים של נאט אדרלי – " The Old Country” הולחן על פי השיר הישראלי "בערבות הנגב".

נאט אדרלי – אלבומים

זוהי רק רשימה חלקית של הקלטותיו, בעיקר הקלטותיו העצמאיות (ולא במסגרת החמישייה של אחיו קנונבול אדרלי)
*1955, That`s Nat Adderley, הוצאת Savoy
*1955, Introducing Nat Adderley, הוצאת EmArcy
*1960, Work Song, הוצאת Riverside/OJC
*1960, That`s Right, הוצאת Riverside/OJC
*1964, Autobiography, הוצאת Atlantic  
*1968, You Baby, הוצאת A&M
*1968, Calling Out Loud, A&M
*1990, Autumn Leaves , הוצאת Evidence


